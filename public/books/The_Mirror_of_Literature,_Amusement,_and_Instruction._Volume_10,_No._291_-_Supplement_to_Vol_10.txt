b'\n\n\n\n\n  +----------------------------------------------------------------+\n  |                                                                |\n  |                 OPMERKINGEN VAN DE BEWERKER:                   |\n  |                                                                |\n  | De tekst in dit bestand wordt weergegeven in de originele,     |\n  | verouderde spelling. Er is geen poging gedaan de tekst te      |\n  | moderniseren.                                                  |\n  |                                                                |\n  | Bladzijde-nummering is verwijderd. Afgebroken woorden aan het  |\n  | einde van de regel zijn stilzwijgend hersteld.                 |\n  |                                                                |\n  | Overduidelijke druk- en spelfouten in het origineel zijn       |\n  | gecorrigeerd. Variaties in spelling zijn behouden.             |\n  |                                                                |\n  | De in het origineel als cursieve tekst is weergegeven als      |\n  | _cursief_.                                                     |\n  |                                                                |\n  | In dit boek worden lage en hoge aanhalingstekens gebruikt.     |\n  | De dubbele aanhalingstekens zijn in dit e-boek aangegeven als  |\n  | \xc2\xbbaanhalingstekens".                                            |\n  |                                                                |\n  | Aan het eind van het boek volgt een overzicht van de           |\n  | aangebrachte correcties.                                       |\n  |                                                                |\n  | De illustraties zijn beschikbaar bij de html-versie van dit    |\n  | e-boek op http://www.gutenberg.org                             |\n  |                                                                |\n  +----------------------------------------------------------------+\n\n\n\n\n                      KAUKASISCHE VERTELLINGEN.\n\n\n               TOLSTOY\'S Novellistische Meesterwerken.\n\n                              DEEL III.\n\n\n                          Kaukasische\n                               Vertellingen.\n\n\n                      [Decoratieve Illustratie]\n\n                    P. M. WINK--1904--AMERSFOORT.\n\n\n\n\nINLEIDING.\n\n\nVan den zomer van 1851 tot in den herfst van 1853 was Leo Tolstoy als\nofficier in den Kaukasus. De nieuwe wereld, waarin hij zich daar\nbevond, maakte een diepen indruk op hem, zoodat zijn verblijf daar,\nhoe kort ook, rijke vruchten droeg.\n\nDe Kaukasus gold voor den beschaafden Rus als een ver paradijs, waarin\nde zielszieke Europeaan genezing vond. Deze romantische voorstelling\nvan de berglanden aan de scheiding van Europa en Azie was ontstaan\ndoor de lyriek van Puschkin, de vertellingskunst van Lermontoff en\nde romantische schilderingen van Marlinsky. Leo Tolstoy trad met\nonbenevelden blik de nieuwe wereld, die voor hem open lag, in en\nontdoet haar van haar geborgde bekoring. De majesteit der natuur\nis niet minder groot voor hem, de indrukken niet zwakker, die de\nonbeschaafde menschen en de onder hun invloed veranderde Rus uit\nde lagere volksklasse op hem maken. Maar alles krijgt een ander\n_karakter_. Het is het verschil tusschen het beeld der werkelijkheid\nen het idealiseerend, opzettelijk zelfbedrog.\n\nDe werken, die aan dit verblijf in den Kaukasus hun ontstaan danken,\nzijn, behalve _De Kozakken_: _Eene Overvalling_, _Een Houtkapping in\nhet Bosch_, _Een Ontmoeting te Velde met een Moskousch Kameraad_. Niet\nalle vier zijn in den Kaukasus zelf geschreven. _Eene Overvalling_\ndagteekent van 1852, _De Houtkapping in het Bosch_ in de jaren 1854/55\nop papier gesteld, midden onder het strijdgewoel van Sebastopol, _Een\nOntmoeting te Velde_ dateert van 1856 en _De Kozakken_ zijn eerst een\ntiental jaren later, in 1861 en in 1863 uitgegeven.\n\nDe leidende gedachte in al deze vertellingen is de volgende: afkeer\nvan de beschaving en van die volksklasse, welke zich als uitsluitende\ndraagster der beschaving beschouwt, en liefde voor de eenvoudige,\nlagere klasse, die onbewust deugden in eere gehouden heeft, welke de\nbeschaafden missen. Hier en daar blijkt ook reeds van zijn afschuw\nvoor den oorlog, een idee, die later, steunende op het evangeliegebod:\n\xc2\xbbGij zult den booze niet wederstaan" een der voornaamste grondslagen\nder Tolstoysche levensbeschouwing geworden is.\n\n\n\n\nKAUKASISCHE VERTELLINGEN.\n\n\n\n\nEENE OVERVALLING.\n\n\nI.\n\nHet was den 12den Juli. Kapitein Chlopoff kwam met zijn epauletten en\nzijn sabel--die ik hem nog niet had zien dragen sinds mijn komst in\nhet Kaukasische leger--de lage deur van mijne hut binnen.\n\n--Ik kom regelrecht van den kolonel, antwoordde hij op den vragenden\nblik, dien ik hem toewierp; morgen rukt ons bataljon uit.\n\n--Waarheen? vroeg ik.\n\n--Naar N***. Daar zullen zich de troepen verzamelen.\n\n--En vandaar uit zal men zeker een marsch maken?\n\n--Waarschijnlijk wel.\n\n--En waarheen dunkt u?\n\n--Wat ik ervan denk? Ik kan u alleen zeggen wat ik weet. Gisteren\nnacht kwam spoorslags een Tartaar aanrijden, en bracht bevel van den\ngeneraal, dat het bataljon moest opbreken en voor twee dagen beschuit\nmeenemen. Maar waarheen, waarom, en voor hoelang, daar vragen wij niet\nnaar, vriendje. Er is bevel gegeven om op te marcheeren, en daarmee\nuit!\n\n--Maar als er slechts voor twee dagen beschuit wordt meegenomen, zal\nmen ook wel niet langer onderweg blijven?\n\n--O, dat is nog geen reden...\n\n--Hoe dat?... vroeg ik verwonderd.\n\n--Och, dat gaat zoo. Wij marcheerden eens naar Darghi, hadden slechts\nvoor acht dagen beschuit bij ons, en bleven bijna een maand uit.\n\n--Zou ik mee mogen gaan? vroeg ik hem, na een oogenblik zwijgen.\n\n--Mogen zult ge wel. Maar ik zou u raden om liever niet mee te gaan.\nWaarvoor zoudt gij uw leven op het spel zetten?\n\n--Neen, houd mij ten goede dat ik uw raad niet opvolg... Ik heb het\nal ruim eene maand hier uitgehouden all\xc3\xa8\xc3\xa8n om de gelegenheid af te\nwachten een gevecht bij te wonen; en zoudt ge willen dat ik die\ngelegenheid dan nu voorbij zou laten gaan?\n\n--Ga dan mee. Maar waarachtig zou het niet beter zijn hier te blijven?\nGij zoudt hier kunnen wachten, tot we terug kwamen en wat jagen,\nterwijl wij met God gingen. Waarachtig, dat zou het beste zijn!\nzeide hij op zulk een overtuigenden toon, dat het mij een oogenblik\nvoorkwam, dat het werkelijk heerlijk zou zijn; daarna zeide ik hem,\nzoo beslist mogelijk, dat ik voor geen geld zou willen achter blijven.\n\n--Maar wat wilt gij dan zien daar ginds? ging de kapitein voort mij te\noverreden. Wilt gij weten hoe het in een veldslag toegaat? Lees dan\nMicha\xc3\xafloffsky-Danileffsky\'s _Beschrijving van den Oorlog_, een wonder\nmooi boek; alles is er haarfijn in beschreven: hoe de verschillende\ncorpsen opgesteld waren, en hoe het in een veldslag toegaat.\n\n--O, neen, dat interesseert mij juist niet, antwoordde ik.\n\n--Maar wat dan? Wilt gij alleen maar zien hoe men menschen\ndoodslaat?... Zoo hadden wij hier in 1832, ook zoo\'n burger, een\nSpanjaard, geloof ik. Hij maakte twee veldtochten met ons mee in zijn\nblauw manteltje... Welnu, de snaak werd tenslotte doodgeschoten. Hier\nzal geen mensch je erg bewonderen, vriendje.\n\nHoe pijnlijk ik het ook vond dat de kaptein zich mijn bedoeling in\nzulk een hatelijken zin uitlegde, deed ik toch geen moeite hem uit den\ndroom te helpen.\n\n--Was hij dapper? vroeg ik hem.\n\n--Dat weet God! Hij was altijd vooraan; overal waar men\ngeweergeknetter hoorde, was hij te vinden.\n\n--Hij moet dus wel dapper geweest zijn, herhaalde ik.\n\n--Neen, dat noem ik nog geen dapperheid, om overal rond te loopen,\nwaar men hem niet noodig had...\n\n--Wien zoudt gij dan dapper noemen?\n\n--Dapper! dapper!... herhaalde de kapitein op die manier van iemand,\nwien men voor het eerst een dergelijke vraag doet.... _Dapper is hij,\ndie zich gedraagt zooals het behoort_, zeide hij, na een oogenblik\nnadenkens.\n\nIk herinnerde mij dat Plato de volgende definitie van moed geeft:\n\xc2\xbbweten wat men moet vreezen en wat men niet moet vreezen." En ondanks\nhet vage en onduidelijke in de definitie van den kapitein, kwam het\nmij voor dat de grondgedachte bij beiden niet zoo slecht was, als\nhet misschien schijnt, ja, de definitie van den kapitein was zelfs\nnauwkeuriger dan die van den Griekschen wijsgeer; want, als hij zich\nhad kunnen uitdrukken als Plato, zou hij stellig gezegd hebben: Dapper\nis, wie alleen vreest _hetgeen men moet vreezen_, en niet vreest\n_hetgeen men niet moet vreezen_.\n\nDe lust bekroop me den kapitein mijne meening duidelijk te maken.\n\n--Ja, zeide ik, mij dunkt dat er in elk gevaar een keus gedaan\nmoet worden, en de keus, die bij voorbeeld door het plichtgevoel\nge\xc3\xafnfluenceerd wordt, is moed, terwijl de keus, die men doet onder den\ninvloed uit een of ander laag gevoel, lafheid is. Daarom kan men een\nman, die uit ijdelheid, of uit nieuwsgierigheid of uit hebzucht, zijn\nleven waagt, niet dapper noemen, en omgekeerd kan men een man, die\nonder den invloed van een eerbiedwaardig gevoel, terwille zijner\nfamilie of enkel uit overtuiging, het gevaar vermijdt, niet laf\nnoemen.\n\nTerwijl ik sprak, keek de kapitein mij met eene vreemde uitdrukking\naan.\n\n--Ja, dat gaat me te hoog, zeide hij onder het stoppen van zijne\npijp.--Maar wij hebben een jonker die ook van philosopheeren houdt;\npraat eens met hem; hij maakt ook verzen.\n\nIk had den kapitein reeds in Rusland ontmoet, maar eerst in den\nKaukasus had ik hem leeren kennen.\n\nZijne moeder, Maria Ivanoffna Chlopoffa, bezat een klein landgoed\nen woonde twee wersten van mijn bezitting af. V\xc3\xb3\xc3\xb3r mijn vertrek naar\nden Kaukasus had ik haar een bezoek gebracht. De oude dame was zeer\nverheugd dat ik haar Paschenka (zoo noemde zij den ouden kapitein,\nwiens haren reeds begonnen te grijzen) zou zien, en dat ik, als een\nlevende brief, hem allerlei bijzonderheden over haar leven en doen\nkon vertellen en hem een pakje van haar kon overbrengen. Na mij op\nuitstekende taart en gebraden gans onthaald te hebben, ging Maria\nIwanoffna naar hare slaapkamer en kwam terug met eene tamelijk groot\nzwart, heiligenbeeld aan een zijden lintje.\n\n--Dat is het beeld van onze Moeder Gods, zeide zij, onze\nbeschermheilige, en kuste het beeld der Heilige Maagd, dat zij mij\nvervolgens overhandigde.--Breng hem dat, vadertje. Ziet gij, toen hij\nnaar den Kaukasus vertrok, heb ik eene mis laten lezen, en ik deed\nde gelofte, dat als hij in leven en ongewond bleef, ik dit beeld\nder Heilige Maagd zou laten maken. En nu al achttien jaar waken de\nbarmhartige beschermvrouw en de heiligen over hem; niet \xc3\xa8\xc3\xa8n enkelen\nkeer is hij gewond, en hoeveel veldslagen heeft hij al niet\nmeegemaakt! Toen Micha\xc3\xaflo, die bij hem is geweest, mij daarvan begon\nte vertellen, wilt gij wel gelooven, dat de haren mij toen ten berge\nrezen? Ziet ge, alles wat ik daarvan weet, heb ik van anderen; hij\nzelf, mijn duifje, schrijft mij nooit iets over zijne campagnes; hij\nis te bang om mij angst aan te jagen....\n\nIk zelf had in den Kaukasus gehoord en niet van den kapitein zelf, dat\nhij reeds viermaal gewond was, en inderdaad, hij had er niets van aan\nzijne moeder geschreven, zoo min als over zijn veldtochten.\n\n--Laat hij nu dit heiligenbeeldje bij zich dragen, vervolgde zij, ik\nzegen hem daarmee. Vooral in het gevecht moet hij het altijd bij zich\ndragen; zeg hem, vadertje, dat zijne moeder hem dat laat zeggen.\n\nIk beloofde, mij getrouw van hare opdracht te zullen kwijten.\n\n--Ik weet zeker, dat gij van hem houden zult, van mijn Paschenka,\nhernam de oude dame.--Het is zoo\'n flink mensch! Geloof mij, er gaat\ngeen jaar voorbij dat hij mij geen geld stuurt, en mijne dochter,\nAnnuschka helpt hij ook, alles alleen van zijne soldij. Waarlijk, ik\nzal God mijn leven lang danken, dat hij mij zulk een kind gegeven\nheeft, zeide zij met tranen in de oogen.\n\n--Schrijft hij u dikwijls? vroeg ik.\n\n--Zelden, vadertje; eens per jaar misschien, en ook soms wel een\nwoordje, als hij het geld stuurt. Als ik u niet schrijf, moedertje,\nheeft hij gezegd, dan is dat een teeken dat ik nog leef en gezond ben;\nen indien--wat God verhoede--er mij iets mocht overkomen, zullen\nanderen het u wel schrijven.\n\n.... Toen ik den kapitein het geschenk zijner moeder ter hand stelde,\n(het was in mijn kamer) vroeg hij mij een stuk papier, wikkelde het\ndaar zorgvuldig in en stak het in zijn zak. Ik vertelde hem veel en\nuitvoerig over het leven van zijne moeder: de kapitein zweeg. Toen ik\ngedaan had, ging hij in een hoek zitten en stopte opvallend langzaam\nzijne pijp.\n\n--Ja, een goed oudje, zeide hij uit zijn hoek, met iets gedempts in\nzijn stem; ik weet niet of God zal toestaan dat wij elkaar nog eens\nzien.\n\nIn die eenvoudige woorden lag zeer veel liefde, maar tevens droefheid\nopgesloten.\n\n--Waarom dient gij hier? vroeg ik.\n\n--Men moet wel ergens dienen, antwoordde hij, op een toon van\novertuiging, en voor een armen duivel als ik, is de dubbele soldij,\ndie wij hier trekken, ook veel waard.\n\nDe kapitein leefde zuinig. Kaartspelen deed hij niet, wijn dronk hij\nzelden, en hij rookte een goedkoope tabak, die hij, waarom weet ik\nniet, niet rooktabak, maar sambrotalische tabak noemde.\n\nReeds voor dien tijd beviel de kapitein mij; hij had een van die\neenvoudige, kalme Russische gezichten, die men gemakkelijk en met\ngenoegen recht in de oogen kijkt. Maar na dit onderhoud had ik een\nwaar gevoel van hoogachting voor hem.\n\n\nII.\n\nDen volgenden dag kwam de kapitein mij om vier \'s morgens halen.\nHij droeg een oude, afgedragen overjas, zonder epauletten, de wijde\nbroek der Lesghis[1], een witte papakha[2] met gele voering een\nonaanzienlijke, Aziatische sabel aan een riem over de borst. De kleine\nschimmel, dien hij bereed, liep met het hoofd omlaag in rustigen tred\nen zwaaide onophoudelijk met zijn dunnen staart. Hoewel de kapitein er\nvolstrekt niet krijgshaftig en evenmin elegant uitzag, sprak uit zijn\nvoorkomen toch zooveel onverschilligheid voor alles om hem heen, dat\nhij onwillekeurig achting inboezemde.\n\n[1] Een Kaukasische volksstam.\n\n[2] Muts van astrakan.\n\nIk liet hem geen oogenblik wachten, steeg dadelijk te paard en wij\nreden met ons beiden door de groote poort het fort uit.\n\nHet bataljon was ons reeds een paar kilometer vooruit en deed zich aan\nons voor als een zwarte, compacte, waggelende massa. Alleen aan de\nbajonetten, die er als een bundel lange naalden boven uitstaken, zag\nmen dat het infanterie was. Af en toe werd ons oor getroffen door het\ngezang der soldaten, door tromgeroffel of door de prachtige stem van\nden tenor der zesde compagnie, naar wien ik in het fort dikwijls met\nveel genoegen had geluisterd.\n\nDe weg ging midden door een diepen, breeden pas, langs een riviertje,\ndat op dit oogenblik \xc2\xbbspeelde," d.w.z. buiten zijn oevers was\ngetreden. Geheele scharen wilde duiven fladderden boven de golven,\nstreken nu eens neer op den steenachtigen oever, beschreven dan weer\nin de lucht snelle cirkels en verdwenen uit het gezicht. De zon was\nnog niet zichtbaar, maar de toppen der bergen aan de rechterzijde van\nden pas werden steeds lichter. De grijze en witachtige rotsen, het\ngeelachtig groene mos, de met dauw bedekte struiken van kruisdoorns,\nmispels en kurkolmen teekenden zich buitengewoon scherp af in het\ngouden licht der opgaande zon; daarentegen hing over de hoogte aan\nden tegenovergestelden kant en over den hollen weg nog een sluier van\ndichten mist, die zich als een zware rook in ongelijke lagen verdeelde\nen zich langzaam verplaatste; in zijn sombere vochtigheid vertoonde\nhij een mengeling van onbepaalde kleuren: bleek lila, zwartachtig\ndonker-groen en wit. Dicht voor ons, teekenden zich de helderwitte\nmassa der besneeuwde bergen verwonderlijk helder tegen het donkere\nazuur van den horizon af, met hun wonderlijke tot in de kleinste\nbijzonderheden mooie schaduwen en omtrekken. Krekels, sprinkhanen en\nduizenden andere insecten ontwaakten in het hooge gras en vervulden de\nlucht met hun scherp en aanhoudend gesjirp. Het was of een tallooze\nmenigte uiterst fijne klokjes ons in het oor klonken. Tegelijk met de\nlucht ademde men het water, den nevel en den geur van het gras in, al\nde geuren van een schoonen zomermorgen.\n\nDe kapitein sloeg vuur en stak zijne pijp aan; de geur van zijne\ntabak en zijn tonder leek mij buitengewoon aangenaam. Wij hadden\neen korteren weg genomen om de infanterie sneller in te halen. Het\nkwam mij voor, dat de kapitein meer in gedachten verzonken was dan\ngewoonlijk; zijn tanden lieten zijn Daghestansch pijpje geen oogenblik\nlos, en bij iederen stap raakten zijn hielen zijn paard, dat, ietwat\nslingerend gaande, een nauw merkbaar donker groen spoor achterliet in\nhet vochtige, hooge gras. Tusschen de hoeven van het paard vloog een\nfazant op, met een gekakel en vleugelgeklepper, waarvan een jager zou\nzijn opgesprongen en steeg langzaam omhoog.\n\nDe kapitein schonk hem niet de minste aandacht. Wij waren reeds dicht\nbij het bataljon, toen achter ons de hoefslag van een galoppeerend\npaard weerklonk, en op hetzelfde oogenblik reed een zeer aardige,\njonge man in officiersuniform met een hooge muts van wit astrakan\nop, ons voorbij. Toen hij naast ons was, glimlachte hij, knikte den\nkapitein toe en salueerde met zijne rijzweep. Ik had enkel tijd om\nop te merken dat hij bijzonder kranig in \'t zadel zat en de teugels\nhield, dat hij fraaie zwarte oogen en een fijnen neus had en dat de\nvlashaartjes van zijn knevel eventjes begonnen uit te komen. Wat mij\nvooral in hem bekoorde, was de glimlach, dien hij niet kon inhouden,\ntoen hij bemerkte dat wij met genoegen naar hem keken. Aan dien\nglimlach alleen zou men hebben kunnen besluiten, dat hij nog zeer jong\nwas.\n\n--Waar vliegt die naar toe? mompelde de kapitein met een ontevreden\ngezicht, zonder zijn pijp uit zijn mond te nemen.\n\n--Wie is het? vroeg ik.\n\n--De vaandrig Alanine, van mijne compagnie. Hij is eerst de vorige\nmaand bij het corps gekomen, zoo pas van het kadettenkorps.\n\n--Dus dit is zeker het eerste gevecht dat hij zal bijwonen? vroeg ik.\n\n--Ja, en juist daarom is hij zoo vroolijk, zeide de kapitein en\nschudde het hoofd met een wijsgeerig gezicht.--O die jeugd!\n\n--En waarom zou hij niet vroolijk zijn? Ik begrijp heel goed, dat dit\nvoor een jongmensch zeer interessant moet zijn.\n\nDe kapitein zweeg een paar minuten.\n\n--Jawel, zooals ik zeide, \'t is de jeugd! hernam hij met een diepe\nbasstem.--Hoe kan men er zich op verheugen voordat men er iets van\ngezien heeft? Als hij een paar gevechten heeft bijgewoond, zal hij\nniet meer zoo verrukt zijn. Wij zijn op dit oogenblik zoowat met ons\ntwintigen officieren. Een van ons wordt gewond of gedood, dat is\nzeker: vandaag ik, morgen gij, overmorgen een derde. Wat is daar nu\nvoor prettigs in?\n\n\nIII.\n\nNauwelijks kwam de zon achter de toppen der bergen op en verlichtte\nde vallei, waar wij door trokken, of de mist trok op. Het werd warm.\nDe soldaten met het geweer op schouder en den ransel op den rug,\nmarcheerden langzaam voort op den stoffigen weg. Af en toe hoorde\nmen in de gelederen het dialect van de Ukraine en een vroolijk\ngelach. Eenige oude soldaten in witte uniform--voor het meerendeel\nonderofficieren--marcheerden op de flanken, met de pijp in den mond en\npraatten ernstig samen. Rijtuigen, zwaar beladen en met drie paarden\nbespannen, sukkelden langzaam voort en deden het stof oprijzen, dat\nonbeweeglijk bleef hangen.\n\nDe officieren reden voorop. Eenigen \xc2\xbbdhigiteerden" gelijk men in den\nKaukasus zegt, dat wil zeggen, zij zetten hun paarden met de zweep\naan, lieten ze vier, vijf sprongen maken, pareerden dan op de plaats\nen wierpen het hoofd naar achter. Anderen schonken hun opmerkzaamheid\naan de muzikanten, die ondanks de drukkende hitte, het eene liedje\nvoor en het andere na speelden.\n\nEen paar honderd schreden voor het detachement uit, reed, op een\ngrooten schimmel, een slank en knap officier in Aziatische uniform,\nnaast de bereden Tartaren.\n\nHij was in het heele regiment bekend om zijn dollen overmoed en als\neen man, die ieder de waarheid durfde zeggen. Hij droeg een zwarten\nbechmet met zilver galon, een pantalon van dezelfde kleur, nieuwe,\nnauw om den voet sluitende laarzen met tschirazen (galons), een gele\nTcherkessenjas en een hooge, naar achter afloopende muts. Over borst\nen rug liepen zilveren koorden, daaraan hingen op den rug kruithoren\nen pistool; een tweede pistool en een dolk in zilveren schede hingen\naan den gordel. Over de kleeding was zijn sabel gegespt, die in een\nprachtige, met zilver beslagen korduaan-lederen schede stak; over zijn\nschouders hing zijn windbuks in zwart foedraal. Zijn kostuum, zijn\nhouding, zijn minste bewegingen verrieden, dat hij zich moeite gaf\nvoor een Tartaar gehouden te worden, ook sprak hij tot de Tartaren,\ndie naast hem reden, in eene taal, die mij onbekend was; maar uit de\nverwonderde, spottende blikken, die zij met elkaar wisselden, maakte\nik op dat zij hem niet begrepen.\n\nHet was een onzer jonge officieren, een van die dapperen, gevormd naar\nde voorbeelden van Marlinsky en Lermontoff, die den Kaukasus slechts\nzien door het prisma der \xc2\xbbhelden van onzen tijd[3]"; en in al zijn\nhandelingen volgde hij, niet zijn eigen neigingen, maar het voorbeeld\nvan deze helden.\n\n[3] Toespeling op het type, door Lermontoff beschreven in \xc2\xbbHelden van\nonzen tijd".\n\nDeze luitenant, bijvoorbeeld, was waarschijnlijk gesteld op het\ngezelschap van fatsoenlijke dames en ernstige mannen--generaals,\nkolonels, oversten;--ja, ik weet zeker dat hij van zulk gezelschap\nhield, want hij was in de hoogste mate ijdel; maar toch achtte hij\nzich onvoorwaardelijk verplicht, alle ernstige mannen den rug toe te\nkeeren, met een soort van beschaafde lompheid, en als er eene dame\nin het fort kwam, rekende hij het zich tot plicht met zijn vrienden,\nslechts in een rood hemd gekleed en de bloote voeten met lappen\nomwikkeld, langs haar venster te loopen en zooveel mogelijk leven te\nmaken, volstrekt niet om haar te beleedigen, maar om haar te laten\nzien dat hij mooie blanke voeten had, en dat men gemakkelijk verliefd\nop hem kon worden, als hij er zich maar toe wilde leenen.\n\nOf wel hij ging vaak met twee of drie onderworpen Tartaren heele\nnachten het gebergte in; dan gingen zij de vijandelijke Tartaren\nbeloeren en doodschieten; en, hoewel zijn gevoel hem vaak genoeg\nzeide, dat daar niets heldhaftigs in was, meende hij dat het zijn\nplicht was die menschen te doen lijden, die hem, naar hij zich\nverbeeldde, teleurstellingen bereid hadden en die hij haatte en\nverachtte. Hij droeg altijd twee dingen bij zich: een zeer groot\nheiligenbeeld om zijn hals en een dolk aan een riem boven zijn hemd;\nhij legde ze zelfs niet af als hij naar bed ging. Hij geloofde vast\ndat hij vijanden had; zich zelf wijs te maken dat hij zich op anderen\nhad te wreken, en een beleediging in bloed moest uitwisschen, was zijn\nhoogste genot. Hij was stellig overtuigd dat deze gevoelens van haat,\nvan wraak en van verachting voor het menschdom verheven en dichterlijk\nwaren: maar zijne ma\xc3\xaetresse, een Tcherkessische natuurlijk, verzekerde\nmij, toen ik haar later toevallig eens sprak, dat hij een uiterst\nzacht en goedaardig man was, en dat hij des avonds na eerst sombere\naanteekeningen neergeschreven te hebben, netjes zijn inkomsten en\nuitgaven noteerde en op de knie\xc3\xabn zijn gebed deed. Hoeveel had hij al\nniet geleden om alleen voor zich zelf te _schijnen_ wat hij wilde\n_zijn_! Want zijn kameraden en de soldaten hadden een geheel andere\nmeening van hem dan hij hun wilde geven.\n\nOp zekeren keer, bij een zijner nachtelijke excursies, gebeurde het\ndat hij een Tschetscheensch opstandeling aan het been kwetste en\nkrijgsgevangen maakte. Deze Tschetscheen leefde zeven weken aan \xc3\xa9\xc3\xa9n\nstuk bij den luitenant, die hem als zijn besten vriend oppaste, en\ntoen hij genezen was, zond hij hem weg met geschenken. Later, op eene\nexpeditie, toen de luitenant zich met de voorpostenlinie moest\nterugtrekken, hoorde hij in de vijandelijke gelederen zijn naam\nroepen: zijn vriend, de Tschetscheen, kwam naar voren rijden en wenkte\nhem. De luitenant kwam nader en drukte hem de hand; de bergbewoners\nwaren in de nabijheid, maar schoten niet, doch nauwelijks had hij zijn\npaard gewend, of er werden verscheidene schoten op hem gelost, en een\nkogel ontvelde hem de dij.\n\nEen anderen keer, zag ik zelf hoe in het fort brand uitbrak: twee\ncompagnie\xc3\xabn waren bezig met blusschen. Midden in die menigte, hel door\nde vlammen verlicht, vertoonde zich eensklaps de silhouet van een man\nte paard. De donkere gedaante baande zich een doortocht en naderde\ntot vlak bij het vuur. Toen sprong de luitenant--hij was het--van het\npaard en wierp zich in den vuurgloed. Vijf minuten later kwam hij er\nuit, met verschroeide haren en verzengde mouwen en beschermde met\nzijne armen twee duiven, die hij uit de vlammen had gered.\n\nHij heette Rosenkranz. Maar hij sprak gaarne van zijne voorouders, die\nhij tot de War\xc3\xa4gers liet opklimmen, en hij zocht ons zonneklaar te\nbewijzen, dat zijne voorvaderen en hij volbloed Russen waren.\n\n\nIV.\n\nDe zon had reeds de helft van hare baan doorloopen, en zond door de\ngloeiende lucht hare stralen op de droge aarde af; de donkerblauwe\nhemel was volkomen helder; alleen de voet der besneeuwde bergen werd\nlangzamerhand gehuld in een sluier van lichten witten damp. De stille\nlucht scheen vervuld van een doorzichtig stof; het was ondragelijk\nheet geworden. Halfweg het nachtkwartier, aan den oever eener beek,\nhield het detachement halt. De soldaten zetten hunne geweren aan\nrotten en snelden naar het water. De bataillons-commandant ging in de\nschaduw op eene trom zitten en met een gezicht, waarop ten volle het\nbesef van het gewicht van zijn rang stond te lezen, maakte hij zich\ngereed om met eenige zijner officieren te gaan eten. De kapitein\nstrekte zich op het gras uit, in de schaduw van den proviandwagen\nder compagnie. De dappere luitenant Rozenkranz en nog eenige andere\njonge officieren gingen op hun uitgespreide mantels zitten en hadden\nblijkbaar het voornemen zich duchtig te goed te doen, te oordeelen\nnaar het aantal flacons en flesschen, die werden klaargezet, en vooral\nook naar de bijzondere opgewektheid der zangers, die, in een halven\nkring om hen heen gezeten, een nationalen dans van den Kaukasus zongen\nop de wijze van de _Lesginka_:[4]\n\n[4] Nationale dans der inboorlingen.\n\n    Schamyl wilde opstand maken\n    Eens heel lang geleden,\n    Tra\xc3\xaf-ra\xc3\xaf, ra-ta-ta\xc3\xaf....\n    Eens heel lang geleden.\n\nOnder deze officieren was ook de piepjonge vaandrig, die ons des\nmorgens was voorbijgereden. Hij was zeer grappig, zijn oogen\nschitterden, zijn tong sloeg een weinig dubbel; hij overstelpte ieder\nmet betuigingen van vriendschap. Arme jongen! Hij wist nog niet,\ndat men in zulk een opgewondenheid belachelijk kon zijn, en dat de\nopenhartigheid en teederheid, waarmee hij zijne kameraden lastig viel,\nhem niet hun genegenheid konden verwerven, maar hem hun spot op den\nhals zou halen. Hij wist ook niet hoe mooi hij was, toen hij zich\neindelijk in gloeiende opwinding op zijn mantel uitstrekte, met het\nhoofd op de armen en de dichte zwarte lokken naar achteren geworpen.\n\nTwee officieren zaten onder den proviandwagen kaart te spelen op een\nreiskoffer.\n\nIk luisterde nieuwsgierig naar de gesprekken der officieren en\nsoldaten, ik ging met een oplettend oog de uitdrukking hunner\ngezichten na. Maar stellig kon ik bij geen hunner ook maar de schaduw\nvan de ongerustheid, die ik zelf gevoelde, opmerken: uit hun grappen,\nhun gelach, hun verhalen sprak eene volmaakte onverschilligheid en\nonbezorgheid voor de dreigende gevaren. Zij schenen er zelfs niet aan\nte denken dat menigeen hunner niet meer langs dien weg zou\nterugkeeren.\n\n\nV.\n\nDes avonds om zeven uur kwamen wij, geheel bestoven en vermoeid, de\ngroote, versterkte poort van de vesting N*** binnen. De ondergaande\nzon wierp schuine rose stralen op de schilderachtige batterijen en\nop de tuinen met de hooge populieren, die de vesting omgaven, op de\nbebouwde, geelachtig schemerende velden en op de witte wolken, die\nzich langs de besneeuwde bergtoppen opstapelden, alsof zij het hen\nwilden nadoen en daar een tweede, niet minder wonderlijke en schoone\nketen vormen. De kleine sikkel der wassende maan verscheen aan den\nhorizon als een doorzichtig wolkje. In den aul,[5] aan de poort van de\nvesting gelegen, riep een Tartaar boven van het dak zijner leemen hut\nde vromen op tot het gebed. De zangers zetten met nieuwen moed in.\n\n[5] Dorp in de taal der inboorlingen\n\nNa wat toilet gemaakt te hebben en een weinig uitgerust te zijn, begaf\nik mij naar een mijner vrienden, een adjudant, om hem te verzoeken\nden generaal mijn voornemen mee te deelen. Buiten gekomen, had ik\ngelegenheid in de vesting een schouwspel te zien, dat ik daar niet zou\nverwacht hebben. Een koket rijtuig voor twee personen passeerde mij;\nik zag een elegant vrouwenhoedje en ving enkele brokken van een\ngesprek in het Fransch op. Uit het openstaande venster van het huis\nvan den kommandant klonken de tonen van een of andere \xc2\xbbLiesjes" of\n\xc2\xbbKaatjes" polka, die op een ontstemde piano gespeeld werd. Toen ik\nvoorbij een caf\xc3\xa9 kwam, zag ik daar eenige schrijvers zitten met de\nsigarette in den mond en een flesch wijn voor zich, en ik hoorde\neen hunner zeggen: \xc2\xbbHoudt mij ten goede.... wat de politiek betrof,\nwas Maria Grigorieffna bij ons de eerste..." Een oude jood met een\nversleten jas aan en een ziekelijk voorkomen, torschte met moeite een\nvalsch draaiorgel, en over de geheele voorstad klonk de finale van\n_Lucie de Lammermoor_.\n\nTwee vrouwen in ruischende japonnen, zijden foulards om den hals en\nhel gekleurde parasols in de hand, bewogen zich met lichten gang\nv\xc3\xb3\xc3\xb3r mij op het houten trottoir. Twee jonge meisjes, de eene in eene\nhemelsblauw, de andere in eene rose kleedje, stonden blootshoofds voor\neen huisje en lachten op een schelle en gedwongen manier, blijkbaar om\nde attentie te trekken van de officieren, die voorbijgingen. De\nofficieren in nette uniform, met witte handschoenen en glinsterende\nepauletten stapten trots over straat en den boulevard.\n\nIk vond mijn vriend in de beneden-verdieping van het huis des\ngeneraals. Nauwelijks had ik mijn verlangen meegedeeld, en hij mij\nverteld, dat daar geen bezwaren tegen waren, of wij zagen voor het\nvenster, waaraan wij stonden praten, het kokette rijtuig, dat ik\ndaareven gezien had. Het hield stil en er steeg een slank, zeer statig\nman uit in de uniform van de linietroepen, met majoors-epauletten. Hij\nging bij den generaal binnen.\n\n--Excuseer mij, zeide de adjudant, ik moet hem bij den generaal gaan\naandienen....\n\n--Wie is er dan aangekomen? vroeg ik.\n\n--De gravin, antwoordde hij terwijl hij zijne uniform dichtknoopte, en\nvlug liep hij de trap op.\n\nEen paar minuten later kwam er een gezet, maar knap man, met een jas\nzonder epauletten en een wit kruis in het knoopsgat op het bordes. De\nmajoor, de adjudant en twee andere officieren volgden hem. Uit den\ngang, de stem en al de bewegingen van den generaal bleek duidelijk,\ndat hij doordrongen was van zijn hooge waarde.\n\n--_Bonsoir, madame la comtesse_, zeide hij en reikte haar door het\nportier de hand.\n\nEen kleine, met fijn hondenleer gehandschoende hand drukte die van den\ngeneraal, en een lief, lachend gezichtje werd onder een gelen hoed in\nde opening zichtbaar.\n\nVan het geheele gesprek, dat slechts een paar minuten duurde, hoorde\nik in \'t voorbijgaan alleen den generaal glimlachend zeggen:\n\n--Vous savez que j\'ai fait voeu de combattre les infid\xc3\xa8les, prenez\ndonc garde de le devenir.[6]\n\n[6] Gij weet dat ik een gelofte gedaan heb om de ontrouwen (of:\nongeloovigen. Het is dus een woordspeling. Vert.) te bestrijden, pas\ndus op dat gij het niet wordt.\n\nEr klonk een heldere lach in het rijtuig:\n\n--Adieu donc, cher g\xc3\xa9n\xc3\xa9ral.\n\n--Non, au revoir, zeide de generaal, terwijl hij de trap opging. Denk\ner om, dat ik mijzelven inviteer voor de soir\xc3\xa9e van morgen.\n\nHet rijtuig reed weg.\n\n--Dat is nu een man, dacht ik op den terugweg, die alles heeft wat\neen Rus begeert: een graad, rijkdom, hoogen adel; en die man staat\ndaar, den dag voor een veldslag, die God weet hoe zal afloopen, te\ngekscheren met een lieve vrouw, en belooft haar, den volgenden avond\nop de thee te komen, alsof hij haar op een bal had ontmoet.\n\nIk vond bij den adjudant ook nog een jongen man, over wien ik mij nog\nmeer verwonderde; het was een luitenant van het regiment K***, die\nzich onderscheidde door zoo zachtmoedig en zoo verlegen als een jong\nmeisje te zijn. Hij was naar den adjudant gekomen om zijn spijt en\nzijn verontwaardiging te uiten tegen anderen die, naar hij beweerde,\ntegen hem intrigeerden, opdat hij geen deel zou nemen aan de\nexpeditie. Hij zeide dat het laag was aldus te handelen, dat het van\nweinig kameraadschap getuigde, dat hij het zou onthouden, enz.\n\nHoe scherp ik zijn trekken bestudeerde, hoe aandachtig ik naar den\nklank zijner stem luisterde, ik moest erkennen, dat hij niet veinsde.\nHij was werkelijk diep verontwaardigd en bedroefd, dat hij niet in de\ngelegenheid zou zijn, op de Tscherkessen te schieten en aan hun\nschoten bloot te staan. Hij was kwaad, evenals een kind, dat\nonverdiend klappen heeft gekregen.... Mij was dat alles totaal\nonbegrijpelijk.\n\n\nVI.\n\nOm tien uur \'s avonds moet de colonne zich op marsch begeven. Om\nhalf negen steeg ik te paard en begaf mij naar den generaal; maar,\nveronderstellende dat hij en zijn adjudant het druk zouden hebben,\nsteeg ik op straat af, maakte mijn paard aan de palissaden vast en\nging op de javalinka[7] zitten, om mij bij den generaal te voegen\nzoodra hij buiten zou komen.\n\n[7] Het opgehoogde zand rondom de huizen.\n\nDe warmte en de zonnegloed hadden reeds plaats gemaakt voor de koelte\nvan den nacht en het matte licht der wassende maan, die rondom zich\neen bleek-lichtenden kring op het blauw van den hemel vormde en reeds\nbegon onder te gaan. Door de vensters der huizen en door de spleten in\nde blinden der hutten schemerde licht. De slanke populieren, die zich\nin de verte achter de witgekalkte, door het maanlicht beschenen hutjes\nmet de stormdaken verhieven, schenen zwarter en hooger. De lange\nschaduwen der huizen der boomen en heggen teekenden zich bevallig af\ntegen den helderlichten, stoffigen weg. Het gekrijsch der kikvorschen\nweerklonk boven de rivier.[8] Op straat hoorde men nu eens snelle\nschreden, dan enkele woorden van een gesprek of den galop van een\npaard. Van den kant der voorstad drong van tijd tot tijd de melodie\nvan een draaiorgel door, nu eens een bekend lied uit de Ukraine, dan\nweer de een of andere \xc2\xbbAurora-Walzer."\n\n[8] De kikvorschen in den Kaukasus brengen een geluid voort, dat niets\ngemeen heeft met het kwaken van onze kikvorschen.\n\nIk zal niet zeggen waar ik aan dacht: ten eerste zou ik mij schamen\nte bekennen, dat het sombere gedachten waren, die mij onafweerbaar\nbeslopen, terwijl ik rondom mij niets dan vreugde zag; en ten tweede\nheeft dat ook weinig met mijn verhaal te maken. Ik was zoo in\ngedachten verzonken, dat ik niet eens bemerkte, dat de klok elf uur\nsloeg en de generaal met zijn geheele gevolg mij voorbijreed.\n\nDe achterhoede was nog in de vestingpoort. Niet dan met moeite kon ik\nmij op de brug een weg banen tusschen de opeengedrongen kanonnen, de\nkruitwagens, de proviandwagens en de officieren, die luide hun orders\ngaven, door. Toen ik buiten de poort was, draafde ik langs den troep,\ndie zich over een lengte van een werst uitstrekte, en bereikte den\ngeneraal. Terwijl ik voorbij de artillerie reed, die in prachtige orde\nvoorttrok en de officieren, die er te paard tusschen reden, hoorde ik,\nals een groven dissonnant in deze plechtige harmonie de ruwe stem van\nden Duitscher. Hij riep: \xc2\xbbAchtillechist geef me de lont," en de stem\nvan een soldaat zeide dienstvaardig: \xc2\xbbSchwerefftschenko, de heer\nluitenant wenscht vuur."\n\nHet grootste deel van den hemel was langzamerhand bedekt met lange,\nsombere, grijze wolken; slechts hier en daar schitterde mat eene ster\ndaartusschen. De maan was reeds achter de zwarte bergen rechts aan den\nhorizon verdwenen, en wierp over hun toppen heen een zwak, trillend\nschemerlicht, dat toch scherp afstak tegen het ondoordringbare duister\naan hun voet. De lucht was zoo stil en zoo warm, dat er geen enkel\ngrassprietje, geen wolkje bewoog. Het was zoo duister, dat men zelfs\nde dingen in de naaste omgeving niet onderscheiden kon. Rechts en\nlinks van den weg zag ik nu eens rotsen, dan weer dieren, dan weer\nmenschen van vreemd voorkomen--en ik merkte eerst dat het struiken\nwaren, als ik ze hoorde ritselen en de koude dauw voelde, die aan\nhaar bladeren hing. Voor mij zag ik een compacte, golvende, donkere\nmassa zich voortbewegen, en daar achter eenige beweeglijke vlekken:\nhet was de voorhoede te paard, en de generaal met zijn gevolg. In\nde heele colonne heerschte zulk een stilte, dat men duidelijk al de\nwegstervende, geheimzinnige geluiden van den nacht kon hooren: het\nverre, klagende gehuil der jakhalzen, dat nu eens klonk als wanhopig\ngeschrei, dan weer als gelach; het eentonige, schelle gesjirp van\nkrekels, het krijschen der kikvorschen, het slaan der kwartels, een\nniet te beschrijven gebrom dat steeds nader kwam, en heel dat bijna\nonmerkbaar nachtelijk leven der natuur, dat men evenmin kan begrijpen\nals weergeven: dat alles smolt samen tot een enkelen toon, den vollen\nharmonischen toon, dien wij de stilte van den nacht noemen. Die stilte\nwisselde af of liever vermengde zich met het dof gedreun der hoeven en\nhet geritsel van het hooge gras, dat platgetrapt werd door de langzaam\nvoorwaarts gaande colonne.\n\nSlechts een enkelen keer hoorde men het gerol van een zwaar kanon, het\nkletteren der tegen elkander stootende bajonetten, onderdrukt gepraat\nen het brieschen van paarden.\n\nDe natuur ademde eene schoonheid en eene kracht, die tot kalmte\nstemden.\n\nIs den menschen dan werkelijk het leven te eng op deze schoone aarde,\nonder den oneindigen sterrenhemel? Hoe kunnen temidden dezer\nverrukkelijke natuur in de ziel des menschen gevoelens van woede en\nwraak en hartstocht om zijn naasten te vernietigen, bestaan? Al het\nkwade, dat er woelt in het menschelijke hart moest, dunkt mij,\nverdwijnen bij de aanraking met de natuur--deze rechtstreeksche\nuitdrukking van het schoone en goede.\n\n\nVII.\n\nWij zaten reeds meer dan twee uur te paard. Ik voelde een lichte\nhuivering van kou en de slaap beving mij. In de duisternis zag ik\ndezelfde donkere dingen onduidelijk voor mij: op geringen afstand zag\nik den zwarten muur en de zwarte bewegelijke vlekken; zeer dicht naast\nme den rug van een schimmel, die met den staart sloeg, een rug in een\nwijden tscherkeska, waarover een geweer in zwart foedraal en de witte\ngreep van een pistool in een gelapten pistoolholster, het vuur van een\ncigaret, dat een blonden knevel, een beverkraag en een gehandschoende\nhand verlichtte. Ik boog mij over den hals van mijn paard, sloot de\noogen en sluimerde een oogenblik in.\n\nEensklaps werd ik wakker door het bekende geluid van hoefslagen en\ndoor geruisch; ik zag om en een oogenblik leek het alsof ik op mijn\nplaats bleef en de zwarte muur v\xc3\xb2\xc3\xb2r me op me toekwam. Ik hoorde een\ndichtbij komend dof gebrom, dat ik mij niet had kunnen verklaren: het\nwas het geruisch van water. Wij waren nu in een hollen weg en naderden\neen bergstroom, die juist op het sterkst gezwollen was.\n\nHet gedruisch werd sterker, het natte gras werd dichter en hooger,\nde struiken werden zeldzamer, de horizon steeds beperkter. Van tijd\ntot tijd zag men tegen den donkeren achtergrond der bergen op\nverschillende plaatsen heldere vuren opschieten en even snel weer\nverdwijnen.\n\n--Zeg me toch eens, wat die vuren beteekenen? vroeg ik fluisterend aan\nden Tartaar, die naast mij reed.\n\n--Weet gij dat dan niet? vroeg hij.\n\n--Neen.\n\n--Het zijn brandende bossen stroo, die de bergbewoners aan een stok\nheen en weer zwaaien.\n\n--En waarvoor?\n\n--Opdat iedereen wete, dat de Rus in aantocht is. Nu zitten zij in de\ndorpen te beven! Alle have en goed zullen ze in de bergkloven\nwegstoppen, voegde hij er lachend bij.\n\n--Maar weten zij dan al, dat de troep in aantocht is?\n\n--Wel ja! hoe kan het ook anders? Zij weten het altijd. De onzen zijn\nzulk een raar volk!\n\n--Dus maakt Schamyl zich nu strijdvaardig? vroeg ik.\n\n--Neen, antwoordde hij en schudde met het hoofd ten teeken van\nontkenning. Schamyl zal niet meevechten. Schamyl zal er zijn\n_nahibs_[9] op afsturen, en zal zelf, boven op een berg, door een\nverrekijker zitten turen.\n\n[9] Luitenants.\n\n--Woont hij ver weg?\n\n--Neen, niet ver. Misschien tien wersten daar links.\n\n--Hoe weet gij dat? Zijt gij er soms geweest?\n\n--Ja. Onze mannen zijn allen in de bergen geweest.\n\n--En hebt gij Schamyl gezien?\n\n--O, wel neen! Schamyl krijgen wij niet te zien. Honderd, driehonderd,\nduizend wachters zijn om hem en middenin is Schamyl, zeide hij, met\neen uitdrukking van overdreven eerbied.\n\nAls men omhoog keek, kon men merken dat het aan den helder wordenden\nhemel reeds licht begon te worden. Maar in de bergengte, waarin wij\nvoorttrokken, was het nog donker en vochtig.\n\nEensklaps schitterden er, dicht voor ons, lichtstralen in de\nduisternis. In hetzelfde oogenblik zwermden kogels fluitend door de\nlucht en midden in de stilte rondom ons klonken knallende\ngeweerschoten en schelle kreten. Het was een piket van de voorhoede\ndes vijands. De Tartaren, waaruit het piket bestond, hadden op goed\ngeluk geschoten onder het slaken van een oorlogskreet, en stoven toen\nuit elkaar.\n\nAlgemeene stilte weer rondom ons. De generaal riep den tolk. Een\nTartaar, in den witten rok der Tcherkessen, ging naar hem toe, en\nsprak fluisterend en met drukke gebaren langen tijd met hem.\n\n--Kolonel Chassanoff, laat de tirailleurslinie uitzwermen, zeide de\ngeneraal met gedempte, langzame, maar zeer duidelijke stem.\n\nHet detachement bereikte de rivier, de zwarte bergen en de bergkloof\nachter zich latend. De dag begon aan te breken. De hemel, waaraan hier\nen daar nog een enkele bleeke ster te zien was, scheen nu hooger\ngeworden te zijn; in het oosten gloeide het morgenrood hel op. Een\nfrissche, doordringende bries woei uit het westen en een lichte nevel\nsteeg als damp boven de bruischende rivier op.\n\n\nVIII.\n\nDe gids wees een doorwaadbare plaats, en de voorhoede der ruiterij\npasseerde de rivier, spoedig gevolgd door den generaal en zijn staf.\nHet water sloeg de paarden tegen de borst, en stortte zich met\nbuitengewoon geweld tusschen de witte steenen door, die hier en daar\nuit het watervlak omhoog staken; tusschen de beenen der paarden vormde\nhet een dwarrelende schuimende kolk. De paarden aarzelden bij het\nruischen van het water, hieven den kop op en spitsten de ooren;\nlangzaam en voorzichtig stapten zij over den ongelijken bodem tegen\nden stroom in. De ruiters beurden hun beenen en hun wapens in de\nhoogte. De infanteristen letterlijk tot op het hemd toe uitgekleed,\nhielden hun kleederen aan de punt van het geweer in de hoogte; bij\ntroepen van twintig grepen ze elkaar bij de hand en trachtten zij\ntegen de strooming in te gaan; de inspanning stond hun op het gelaat\nte lezen. De artilleristen joegen, met luid geschreeuw, hun paarden in\nvollen draf de rivier in. De kanonnen en de groene kruitwagens, waar\nhet water af en toe overheen spatte, ratelden over den steenachtigen\nbodem. Maar de moedige Kozakkenpaardjes trokken wakker aan de\nstrengen, kliefden den schuimenden vloed en klommen met druipende\nmanen en staart, op den anderen oever.\n\nToen de overtocht volbracht was, drukte het gelaat van den generaal\nplotseling een zeker ernstig nadenken uit. Hij liet zijn paard\nzwenken, en, door de cavalerie gevolgd, draafde hij dwars over een\ndoor het bosch begrensde weide heen, die zich voor ons uitstrekte.\nBereden Kozakkenpatrouilles zwermden langs den woudzoom.\n\nTusschen de boomen dook een man te voet in een tscherkeska en met een\nmuts van schapenvel op, toen nog een, daarop nog een... Een der\nofficieren zeide:\n\n--Het zijn de Tartaren.\n\nDaar werd ook een rookwolkje zichtbaar achter een boom... Een\ngeweerschot, nog een... Ons sneller schieten overstemde het\nvijandelijke vuur. Slechts van tijd tot tijd bemerken wij aan het\ngefluit van een kogel, over ons hoofd, een geluid als het gegons\nvan eene bij, dat niet alle schoten van ons komen. Daar rukken de\ninfanteristen in den looppas en de kanonnen in vollen draf aan naar de\nvuurlinie. Men hoort het dreunend kanongedonder, den metaalklank van\nde voortvliegende kartets, het gesis der houwitsers, het knetteren der\ngeweren. De cavalerie, de infanterie en de artillerie duiken van alle\nkanten op de uitgestrekte weide op.\n\nDe rookwolkjes der kanonnen, der houwitsers en der geweren vloeien\nsamen en worden \xc3\xa9\xc3\xa9n met het door dauw bedekte groen en den nevel.\nKolonel Chassanoff galoppeert naar den generaal en doet zijn paard in\nvollen gang met een ruk stilhouden.\n\n--Excellentie, zegt hij en brengt de hand aan de muts, beveelt u dat\nde cavalerie een charge zal doen? Er zijn veldteekens[10] opgestoken.\n\n[10] Deze veldteekens hebben bij de bergbewoners bijna de beteekenis\nvan vaandels, met dit onderscheid dat iedere \xc2\xbbdjighite" zijn eigen\nteeken kan maken en voeren.\n\nEn met zijn karwats wees hij naar de Tartaarsche ruiters, die\nvoorafgegaan werden door twee mannen, welke, op witte paarden gezeten,\nroode en blauwe lappen aan de lansen droegen.\n\n--Ga met God, Ivan Micha\xc3\xaflovitsch, zegt de generaal. De kolonel laat\nzijn paard zwenken, trekt zijn sabel en roept:--Hoera!\n\n--Hoera! hoera! hoera! klinkt het uit de gelederen, en de cavalerie\nstormt hem na.\n\nAllen zien vol belangstelling toe; daar is een veldteeken, nog een,\nnog een...\n\nZonder de charge af te wachten, verdwijnt de vijand in het bosch en\nopent vandaar een goed onderhouden geweervuur. De kogels vallen steeds\ndichter.\n\n--Een charmant gezicht! zegt de generaal, terwijl hij zijn dunbeenigen\nvolbloed op Engelsche wijze op en neer laat huppelen.\n\n--Charmant! antwoordt de majoor, de \xc2\xbbr" latende rollen, geeft zijn\npaard een slag met de karwats, en rijdt naar den generaal. \xc2\xbbMen zou\nvoor zijn plezier oorlog voeren in zulk een mooi land," zegt hij.\n\n--En vooral in zulk aangenaam gezelschap, voegt de generaal er met\neen vriendelijk lachje bij.\n\nDe majoor boog.\n\nOp dit oogenblik vliegt met een snel, hatelijk sissen een kogel\nvoorbij en slaat ergens in. Achter mij hoor ik het gekerm van een\ngekwetste. Dit gekerm doet mij zoo vreemd aan, dat het geheele\nmilitaire schouwspel in eens al zijne bekoorlijkheid voor mij\nverliest; behalve ik schijnt niemand dat echter te merken: de majoor\nlacht luidkeels, een ander officier begint rustig een afgebroken zin\nopnieuw. De generaal kijkt een anderen kant uit, en zegt, met het\nkalmste glimlachje van de wereld, eenige woorden in het Fransch.\n\n--Beveelt gij dat wij hun vuur beantwoorden? vraagt de chef der\nartillerie, terwijl hij in galop nadert.\n\n--Ja, maak ze maar eens bang, zegt de generaal en steekt nonchalant\neene sigaar op.\n\nDe batterij stelt zich in positie en het vuur begint. De grond dreunt\nvan den donder van het geschut. Onafgebroken bliksemt het vuur en de\nrook wordt zoo dik, dat men nauwelijks de manschappen ziet, die de\nstukken bedienen.\n\nHet dorp wordt gebombardeerd. Kolonel Chassanoff komt weer aanrijden,\nen op bevel van den generaal, rent hij naar het dorp. Het\nkrijgsgeschreeuw klinkt opnieuw, en de cavalerie verdwijnt onder de\nwolken van stof, die zij opjaagt.\n\nHet schouwspel was werkelijk grootsch. Voor mij echter, die er\ngeen deel aan had genomen en weinig vertrouwd was met oorlogszaken,\nwas er iets dat den algemeenen indruk bedierf: de indruk dat al die\nbewegingen, van al die drukte en dat geschreeuw, eigenlijk nutteloos\nwaren. Onwillekeurig kwam de vergelijking mij voor den geest van een\nman, die uit alle macht met zijn bijl de lucht klieft.\n\n\nIX.\n\nHet dorp was reeds door de onzen bezet en er was geen enkele vijand\nmeer te bekennen, toen de generaal kwam aanrijden met zijn gevolg,\nwaarbij ik mij ook gevoegd had.\n\nHet dorp bestond uit lange, nette hutten met leemen platte daken,\ngebouwd op ongelijke, steenachtige heuvels, waartusschen een beekje\ndoorkronkelde. Aan den eenen kant zag men, in het felle licht der zon,\ngroene tuinen met pere- en pruimeboomen; aan den anderen kant rezen\nvreemde schaduwen omhoog: de loodrecht staande, groote steenen van een\nkerkhof, en lange houten staken, van boven met een bal en veelkleurige\nvlaggen: het waren de graven der militaire hoofden.\n\nDe troepen hadden zich in goede orde voor de poort opgesteld.\n\nEen minuut later verspreiden de dragonders, de kozakken en het\nvoetvolk zich zichtbaar verheugd in de bochtige straten, en er\nkomt onmiddellijk leven in het verlaten dorp. Hier ziet men een dak\ninstorten of een planken deur onder de slagen der bijlen bezwijken,\ndaar brandt een hooimijt, een haag of een huis. Een dikke rook stijgt\nkronkelend op in de heldere lucht. Daar komt een Kozak aansleepen met\neen zak meel en een tapijt. Een soldaat draagt met een gelaat, dat\nvan vreugde straalt, een blikken kom en een gescheurden doek uit een\nhut. Een ander tracht, met uitgestrekte armen, twee kippen te grijpen,\ndie kakelend tegen een heg opvliegen. Een derde heeft ergens een\nkolossale kruik met melk gevonden, drinkt er uit en werpt haar\nvervolgens, luidkeels lachende, tegen den grond.\n\nHet bataillon, waarmee ik het fort N*** had verlaten, was ook in het\ndorp. De kapitein zat op het dak van eene hut rookwolken uit zijn\nkorte pijp te blazen, met zulk een onverschillig gezicht, dat ik\nheelemaal vergat, dat wij in een vijandelijk dorp waren en het idee\nkreeg dat ik thuis was.\n\n--Zoo! zijt gij daar ook! riep hij toen hij mij zag.\n\nDe hooge gestalte van luitenant Rosenkranz zag men nu hier, dan daar\nin het dorp. Hij liep onophoudelijk orders te geven, met het voorkomen\nvan iemand, die het erg druk heeft. Ik zag hem, met een ernstig\ngezicht, uit een der hutten komen: achter hem sleepten de soldaten een\ngeboeiden, ouden Tartaar voort. De grijsaard, die enkel gekleed was\nmet een gescheurden, veelkleurigen kiel en een gescheurde broek, was\nzoo gebrekkig, dat zijn magere armen, stevig op den rug vastgebonden,\nnauwelijks aan zijn schouders schenen vast te zitten en hij kon zijn\nnaakte en verdraaide voeten nauwelijks verzetten. Zijn gelaat, en\nzelfs een gedeelte van zijn kaalgeschoren hoofd, was met diepe rimpels\ndoorploegd. Zijn tandelooze, scheeve mond bewoog onophoudelijk\ntusschen zijn grijzen baard en knevel, alsof hij op iets kauwde. Maar\nzijn oogen glinsterden nog tusschen de ontstoken oogleden; men las er\nduidelijk de onverschilligheid van den ouderdom voor het leven in.\n\nRosenkranz vroeg hem, door tusschenkomst van den tolk, waarom hij\nniet met de anderen was gevlucht.\n\n--Waar zou ik heengaan? vroeg hij, terwijl hij rustig rondkeek.\n\n--Waar de anderen zijn! riep iemand.\n\n--De krijgslieden zijn tegen de Russen uitgetrokken, maar ik ben een\noud man.\n\n--Zijt gij dan niet bang voor de Russen?\n\n--Wat kunnen de Russen mij doen? Ik ben een oud man, herhaalde hij en\nliet bedaard zijn blik over de omstanders gaan.\n\nToen ik er weer voorbijkwam, zag ik den grijsaard zonder muts, altijd\nnog gebonden, bibberend achter een Kozak op een paard zitten, en nog\nsteeds met dezelfde onverschilligheid rondkijken. Men hield hem voor\nhet uitwisselen der krijgsgevangenen.\n\nIk klom op het dak en ging naast den kapitein zitten.\n\n--De vijand was niet talrijk, zeide ik, nieuwsgierig om te weten wat\nhij van het gevecht dacht.\n\n--De vijand? herhaalde hij verwonderd; er was er in het geheel geen.\nKan men dat een vijand noemen? Daar, gij zult eens zien, van avond,\nals wij ons terugtrekken, wat een uitgeleide hij ons geven zal. Daar\nzullen zij vandaan komen! en hij wees met zijn glas naar het bosch,\ndat wij dien morgen doorgetrokken waren.\n\n--Wat is dat? viel ik den kapitein ongerust in de rede, en wees hem op\neenige Donsche Kozakken, die niet ver van ons om iets heen stonden.\n\nUit hun midden stegen kreten op als van een klein kind, en de woorden:\n\n--He, slaat niet! Houdt op!... Men zou het zien... Gij hebt een mes,\nEvstignieitsch... Geef mij uw mes!\n\n--Zij zijn bezig het een of ander te verdeelen, de deugnieten, zeide\nde kapitein rustig.\n\nOp hetzelfde oogenblik kwam eensklaps de mooie vaandrig achter een\nhoek te voorschijn; met een rood, opgewonden gezicht en met de armen\nzwaaiend snelde hij op de Kozakken toe:\n\n--Raakt het niet aan! Doet het geen kwaad! riep hij met een\nkinderlijke stem.\n\nOp het zien van een officier gingen de Kozakken uit elkaar, en lieten\neen wit lammetje los. De jonge luitenant werd uiterst verlegen,\nmompelde iets voor zich heen en bleef met verwonderd gezicht voor hen\nstaan.\n\nToen hij ons op het dak zag zitten, den kapitein en mij, kleurde hij\nnog meer, en met huppelende passen naar ons toekomende, zeide hij met\neen schuchter lachje:\n\n--Ik dacht dat het een kind was, dat zij wilden vermoorden.\n\n\nX.\n\nDe generaal trok vooruit met de cavalerie. Het bataillon waarmee ik de\nvesting N** had verlaten, bleef in de achterhoede. De kompagnie\xc3\xabn van\nkapitein Chlopoff en van luitenant Rosenkranz rukten gelijktijdig uit.\n\nDe voorspelling van den kapitein kwam precies uit. Nauwelijks\nwaren wij in den smallen boschweg, dien hij mij gewezen had, of van\nweerskanten zag men onophoudelijk bergbewoners te paard en te voet\nvoorbij ijlen, en zoo dicht bij ons, dat ik duidelijk kon zien, hoe\nsommigen hunner in gebukte houding en met het geweer in de hand van\nden eenen boom naar den anderen liepen.\n\nDe kapitein ontblootte het hoofd en maakte vroom het teeken des\nkruises. Eenige oude soldaten volgden zijn voorbeeld. In het bosch\nhoorde men wild krijgsgeschreeuw en de kreten: \xc2\xbbYa\xc3\xaf! gia\xc3\xafoers!\nOeroess[11] ya\xc3\xaf!" Daarop volgden korte, knetterende geweerschoten;\nde kogels floten van alle kanten door het bosch. Stilzwijgend\nantwoordden de onzen met pelotonsvuur. Slechts af en toe hoorde\nmen in de gelederen opmerkingen van dezen aard:\n\n[11] Russen. Tartaarsch woord.\n\n--Daar zit _hij_![12] _Hij_ heeft mooi schieten achter een boom\nvandaan! Wij moesten kanonnen hebben!\n\n[12] Zoo spreken de Russische soldaten altijd van den vijand.\n\nDaar komt de artillerie in de vuurlinie. Bij de eerste houwitsers\nscheen de vijand te wankelen; maar een oogenblik later werd het\ngeweervuur en het geschreeuw sterker bij iederen pas, dien onze\ntroepen deden.\n\nWij waren nog niet heel ver van het dorp verwijderd, of de\nvijandelijke kogels begonnen ons reeds om het hoofd te fluiten. Ik\nzag een soldaat neervallen, doodelijk getroffen door een kogel. Maar\nwaarom al de bijzonderheden te schetsen van dit verschrikkelijk\ntooneel, nu ik zelf veel zou geven om het te kunnen vergeten!\n\nLuitenant Rosenkranz schoot zonder een oogenblik op te houden zelf\nuit zijn karabijn; met zijn heesche stem vuurde hij onophoudelijk de\nsoldaten aan, terwijl hij spoorslags van het eene einde der kolonne\nnaar het andere reed. Hij was een weinig bleek, en dit stond hem zeer\ngoed bij zijn krijgshaftig uiterlijk.\n\nDe hupsche vaandrig was een en al verrukking; zijn fraaie zwarte oogen\nschitterden stoutmoedig, een glimlachje speelde om zijn mond. Hij kwam\ntelkens naar den kapitein, om hem verlof te vragen een charge te\nmaken.\n\n--We zullen ze terugwerpen! zeide hij op een toon van overtuiging.\nWaarachtig, wij kunnen ze best uiteenjagen!\n\n--Niet noodig, antwoordde de kapitein kortaf. Wij moeten retireeren.\n\nDe compagnie van den kapitein hield den zoom van het bosch bezet, en\nbeantwoordde liggend het vuur.\n\nMet zijn versleten overjas aan en zijne oude muts op, zat de\nkapitein, zonder een woord te zeggen, op zijn klein, wit paard. Hij\nhad de teugels laten hangen en zijn beenen in den korten stijgbeugel\nsamengetrokken en bleef op dezelfde plaats. (De soldaten wisten zoo\ngoed wat zij te doen hadden en volbrachten dat zoo goed, dat het niet\nnoodig was hun orders te geven.) Slechts af en toe liet de kapitein\nzijn stem hooren, als een der soldaten zich te veel blootgaf. Hij zag\ner zeer weinig krijgshaftig uit, maar hij zat daar zoo natuurlijk en\neenvoudig, dat ik er verrast door was.\n\n--Dat is de ware dappere! dacht ik onwillekeurig. Hij was _juist\nzooals ik hem altijd zag_; dezelfde rustige bewegingen, dezelfde\ngelijkmatige stem, dezelfde openhartigheid op zijn leelijk, maar\neenvoudig gezicht. Alleen aan zijn blik, die helderder was dan\ngewoonlijk, zag men de spanning van iemand, die, hoewel rustig, geheel\nvervuld is van hetgeen hij doet. Dat wil niet weinig zeggen: _altijd\ndezelfde_. Welk een menigte trapsgewijze veranderingen nam ik niet\nwaar bij de anderen! De een veinsde meer kalmte, de ander meer ernst,\neen derde meer vroolijkheid dan gewoonlijk, terwijl men op het gezicht\nvan den kapitein las, dat hij niet inzag, waarom hij zich anders voor\nzou doen.\n\nDe Franschman, die bij Waterloo zeide: La garde meurt, mais ne se rend\npas,[13] en de andere helden, met namen de Franschen, die beroemde\nwoorden gezegd hebben, waren werkelijk dapper en hebben werkelijk\nopmerkelijke woorden gezegd, maar tusschen hunne dapperheid en die van\nden kapitein bestond dit onderscheid, dat, indien al een kranig woord\nonverschillig bij welke gelegenheid ware opgekomen in de ziel van mijn\nheld, hij het zeker niet zou uitgesproken hebben, ten eerste, omdat\nhij gevreesd zou hebben door dit woord uit te spreken, het groote\nwerk te storen en ten tweede, omdat wanneer een man in zich de kracht\ngevoelt een daad te vervullen, ieder woord overbodig is. Mijns inziens\nis dit de karakteristieke en edele trek in de dapperheid der Russen.\nEn zou het Russische hart dan niet bloeden, als men door onze jonge\nmilitairen banale Fransche zinnen hoort uitspreken, die de pretentie\nhebben, aan de oude Fransche ridderschap te herinneren?....\n\n[13] De garde sterft, maar geeft zich niet over.\n\nEensklaps hoorde ik een afzonderlijk, zwak hoera-roepen aan den kant,\nwaar de mooie vaandrig met zijn peloton stond. Toen ik mij omkeerde,\nzag ik een dertigtal soldaten, die met het geweer in de hand en den\nransel op den rug, moeilijk voortliepen over een omgeploegden akker.\nZij struikelden allen, maar kwamen toch luid schreeuwende vooruit!\nAan hun hoofd galoppeerde de vaandrig, met de sabel in de lucht.\n\nAllen verdwenen in het bosch.\n\nNa een minutenlang geschreeuw en karabijnvuur, kwam er een verschrikt\npaard uit het bosch hollen; daarna verschenen er aan den woudzoom\nsoldaten, die dooden en gewonden wegdroegen; onder deze laatsten was\nook de jonge vaandrig.\n\nTwee soldaten steunden hem onder de armen; hij was zoo bleek als een\ndoek, en zijn mooi gezichtje, waarop maar een zwak spoor meer lag van\nden krijgshaftigen geestdrift, die hem een minuut te voren bezielde,\nhing akelig slap op de borst. Op zijn wit hemd onder zijn losgeknoopte\nuniform zag men een kleine, roode vlek.\n\n--Och, hoe jammer! zeide ik onwillekeurig en wendde mij af van dit\ndroevige schouwspel.\n\n--Natuurlijk, \'t is jammer! zeide een oud soldaat met een somber\ngezicht, die naast mij stond en op zijn geweer leunde.--Hij is voor\nniets bang; dat is niet goed, en ik begrijp het ook niet, voegde hij\nerbij, terwijl hij den gewonde oplettend bekeek. Hij is nog te groen\nen heeft er voor moeten boeten.\n\n--En gij, zijt gij dan bang? vroeg ik hem.\n\n--Zoudt gij denken van niet?\n\n\nXI.\n\nVier soldaten droegen den jongen vaandrig op een draagbaar. Achter\nhen kwam een treinsoldaat, met een oud, versleten paard aan den\nteugel, dat beladen was met twee groene kisten, waarin chirurgische\ninstrumenten waren. Men wachtte op den dokter. De officieren kwamen\nnaar de draagbaar rijden en trachtten den gewonde te troosten, gerust\nte stellen en op te vroolijken.\n\n--Nu, broeder Alanine, gij zult vooreerst wel niet meer met de\nkastanjetten kunnen dansen, zeide luitenant Rosenkranz glimlachend.\n\nHij meende ongetwijfeld door deze woorden den mooien vaandrig moed in\nte spreken, maar, zoover ik naar den kouden en droeven blik van dezen\nlaatste kon oordeelen, hadden zijne woorden niet de gewenschte\nuitwerking.\n\nDe kapitein kwam ook nader: hij beschouwde den gewonde opmerkzaam, en\nop zijn gezicht, altijd zoo onverschillig en koud, las ik nu oprecht\nmedelijden.\n\n--Ja, mijn beste Anatoly Ivanitsch, zeide hij met een stem, waarin\nzooveel teedere deelneming lag, als ik nooit van hem had kunnen\nverwachten, het is blijkbaar Gods wil.\n\nDe gewonde keerde zich naar hem toe. Een droevig lachje verhelderde\nzijn bleek gelaat.\n\n--Ja, ik heb niet naar u geluisterd.\n\n--Zeg liever dat het Gods wil is, herhaalde de kapitein.\n\nDe dokter, die juist aankwam, nam van zijn helper eenige windsels, een\nsonde en wat hij verder noodig had, aan; en, zijn mouwen opstroopende,\nnaderde hij den gewonde met een bemoedigend lachje.\n\n--Wel, hebben ze u ook een gat gemaakt op een heele plek? zeide hij op\neen nonchalanten, gekscherenden toon. Laat eens kijken!\n\nDe vaandrig gehoorzaamde. Maar in de uitdrukking, waarmee hij den\njovialen dokter aankeek, lag verwondering en verwijt, wat de andere\nniet scheen te merken. Hij begon de wond te sondeeren en nauwkeurig te\nonderzoeken. Maar de gewonde werd ongeduldig en drukte, met een\npijnlijk steunen, zijne hand weg.\n\n--Laat mij met rust, zeide hij nauwelijks hoorbaar, ik moet toch\nsterven.\n\nDaarop liet hij zich weer op zijn rug vallen, en toen ik vijf minuten\nlater weer langs de groep kwam, die om hem heen stond, en aan een\nsoldaat vroeg, hoe het met den vaandrig ging, kreeg ik ten antwoord:\n\n--Hij sterft.\n\n\nXII.\n\nHet was reeds laat, toen de troep, flink in het gelid onder vroolijke\nmuziek, de vesting N** naderde. De zon was achter de keten van\nbesneeuwde bergen ondergegaan en verlichtte met haar laatste, roze\nstralen een lange, teere wolk, die onbeweeglijk boven den helderen\nhorizon stond. De besneeuwde bergtoppen werden langzamerhand gehuld in\neen lilakleurigen nevel, maar de golvende lijn hunner omtrekken stak\nbuitengewoon scherp tegen het purperen licht van den zonsondergang af.\nDe schier doorschijnende maan, die reeds lang aan den hemel stond,\nbegon het donkere azuur met zijn helder schemerlicht te verlichten.\nHet groen van de boomen en het gras werd donker en doezelig van den\ndauw. De sombere massa\'s der kolonne bewogen zich met eentonig,\nrhythmisch geluid over de geurende grasvlakte. Van alle zijden klonken\nde klokjes van schelleboomen, de trommen en de vroolijke liedjes.\nDe voorzanger van de zesde compagnie zong uit volle borst en de\ngevoelvolle, krachtige trillers van zijn heldere volle tenorstem\nrolden ver weg in de doorschijnende avondlucht.\n\n\n\n\nEEN HOUTKAPPING IN HET BOSCH.\n\n\n\n\nVERHAAL VAN EEN JONKER.\n\n\nI.\n\nIn het midden van den winter van 185.., stond eene sectie van onze\nbatterij te velde in de Groote-Tschetschnia. Op den avond van den\n14den Februari hoorde ik dat de stukken, waarover ik bij afwezigheid\nvan den officier het bevel had, met de colonne mee moesten, die den\nvolgenden dag eene kapping in het bosch moest gaan bewerkstelligen.\nIk had reeds dien zelfden avond de noodige orders ontvangen en\novergebracht, en mij vroeger dan gewoonlijk naar mijne tent begeven.\nIk had niet de slechte gewoonte, mijne tent met een kolenvuur te\nverwarmen; ik strekte mij geheel gekleed op een veldbed uit, dat van\nrijs gemaakt was, trok mijn muts over mijne oogen, wikkelde mij in\nmijne pels en zonk weg in dien eigenaardigen, vasten en zwaren slaap,\ndien men slaapt in de oogenblikken van ongerustheid en spanning, welke\nhet gevaar voorafgegaan; de expeditie van den volgenden dag bracht mij\nin dien toestand.\n\nDes morgens om drie uur, toen alles nog donker was, voelde ik dat mijn\nwarme pels werd weggetrokken, en het roode schijnsel van eene kaars\nviel mij onaangenaam in de slaperige oogen.\n\n--Belieft u op te staan? hoorde ik zeggen.\n\nIk deed mijn oogen weer dicht, trok onbewust de pels weer over mij\nheen en viel weer in slaap. \xc2\xbbHet is tijd om op te staan!" herhaalde\nDmitri en schudde mij meedoogenloos bij den schouder. \xc2\xbbDe infanterie\nrukt uit." Plotseling kwam ik tot de werkelijkheid terug. Ik sprong\nop en stond dadelijk op mijn beenen. Na inderhaast een glas thee\ngedronken en mij met ijskoud water gewasschen te hebben, ging ik uit\nmijne tent en begaf mij naar het artilleriepark.\n\nHet was donker, mistig en koud. De nachtelijke wachtvuren, die hier en\ndaar in het kamp schitterden en de gestalten der slapende soldaten\nverlichtten, maakten door hun ros en somber schijnsel de duisternis\nnog donkerder. Vlak bij hoorde ik een regelmatig en rustig gesnork; in\nde verte de beweging, het gepraat en het gekletter van de geweren der\ninfanteristen, die zich gereed maakten te vertrekken. Het rook overal\nnaar brandend hout, mist, paardenmest en lonten. De morgenkoude joeg\nmij een rilling over den rug, en onwillekeurig klapperden mijn tanden.\nAlleen door het brieschen en getrappel der paarden nu en dan kon\nmen, in die ondoordringbare duisternis, de plaats raden waar de\naangespannen kruitwagens stonden; de plaats der kanonnen herkende men\naan de glimmende punten der lontstokken.\n\nOnder den kreet \xc2\xbbMet God!" zette de eerste kanon zich in beweging. De\nkruitwagen rammelde daarachter, en de sectie begaf zich op weg. Wij\nnamen allen de muts af en maakten het teeken des kruises. Na in de\nopen ruimte tusschen de infanterie plaats genomen te hebben, maakten\nwij halt, en wachtten zoowat een kwartier totdat de heele colonne\ngereed en de kommandant verschenen zou zijn.\n\n--Maar er ontbreekt een soldaat, Nikola\xc3\xaf Petrovitsch, zeide een\ndonkere gestalte tot mij, die ik slechts aan de stem herkende als den\nkwartiermeester Maximoff.\n\n--En wie dan?\n\n--Welentschuk. Terwijl zij bezig waren aan te spannen, heb ik hem nog\ngezien; en nu is hij weg.\n\nDaar niet aan te nemen was dat de colonne zich aanstonds in beweging\nzou zetten, besloten wij den brigadier Antonoff uit te zenden\nom Welentschuk op te zoeken. Kort daarop passeerden ons, in de\nduisternis, eenige ruiters: het was de commandant met zijn gevolg.\nDadelijk zette alles zich in beweging; het hoofd van de colonne rukte\nop, en eindelijk was het onze beurt. Antonoff en Welentschuk waren nog\nniet terug.\n\nMaar wij waren nog geen honderd schreden ver, of de twee soldaten\nhaalden ons in.\n\n--Waar was hij? vroeg ik aan Antonoff.\n\n--Hij lag te slapen in het park.\n\n--Wat? Was hij dan dronken?\n\n--Volstrekt niet.\n\n--Waarom was hij dan ingeslapen?\n\n--Ik weet het niet.\n\nDrie uren lang reden wij, langzaam en zonder eenig gerucht, door den\nnevel, dwars over onbebouwde velden, waar het lage struikgewas onder\nde wielen der kanonnen kraakte. Eindelijk, nadat wij over een ondiepe,\nmaar buitengewoon sterk stroomende beek waren getrokken, werd er\norder gegeven om halt te houden; in de voorhoede knalden eenige\nkarabijnschoten. Als altijd, deed dit geluid een algemeene opwinding\nontstaan. Het detachement scheen wakker te worden; men hoorde in de\ngelederen praten, lachen en allerlei beweging. Van de soldaten\namuseerden sommigen zich met worstelen, anderen hinkten nu eens op den\neenen, dan weer op den anderen voet, de een zat op een beschuit te\nknabbelen, een ander oefende zich, om den tijd zoek te brengen, in\nhet: Presenteert geweer! of: Zet af, geweer! Onderwijl begon de mist\nin het oosten merkbaar lichter te worden. De vochtigheid werd meer\nvoelbaar, en de omringende voorwerpen doemden langzamerhand op\nuit den nacht. Reeds kon ik de groene affuiten en de kruitwagens\nonderscheiden, het koper der vuurmonden, bedekt met eene laag vocht,\nen de bekende, mij onwillekeurig tot in de kleinste bijzonderheden\nvertrouwd geworden gestalten mijner manschappen met hun bruinroode\npaarden, en de gelederen van het voetvolk met hun schitterende\nbajonetten, hun ransels en hun veldketels op den rug.\n\nSpoedig werd er bevel gegeven, verder te trekken. Nog eenige honderden\nschreden, en onze kampementsplaats werd ons aangewezen.\n\nAan den rechterkant schemerde de steile oever van een zich als een\nslang kronkelende beek, en de hooge houten kolommen van een Tartaarsch\nkerkhof. Links en voor ons zagen wij een zwarte streep door den mist.\nMijne artilleristen maakte het voorstel van hunne stukken los. De 8e\ncompagnie, die ons moest dekken, zette de geweren aan rotten, en een\nbataljon, gewapend met bijlen en geweren, drong het bosch in.\n\nHet duurde geen vijf minuten, of aan alle kanten begonnen de\nwachtvuren te knetteren en te rooken. De soldaten verspreidden zich\nnaar alle zijden, wakkerden het vuur aan, sleepten takken en\nboomstammen aan; en het bosch weerklonk onophoudelijk van de\nbijlslagen en het dreunen der vallende boomen.\n\nDe artilleristen, in ijver niet willende onderdoen voor de infanterie,\nstaken hun eigen wachtvuur aan; en, hoewel het reeds zulk een gloed\ngaf dat men het op geen twee passen kon naderen, hoewel een dikke,\nzwarte rook optrok door de takken, die nog met rijp bedekt waren,\nzoodat de waterdruppels sissend in het vuur vielen, hoewel de gloed\nvan onderen steeds toenam en het gras in het rond verzengd werd, toch\nwaren mijn soldaten nog niet tevreden: zij sleepten heele boomen aan,\nwierpen droog gras in het vuur en stookten het hoe langer hoe\ngeweldiger op.\n\nWelentschuk, in gewone omstandigheden reeds zeer beweeglijk, wilde nu,\nals \'t ware geprikkeld door het besef van zijne fout, zich nog meer\nweren dan de anderen; toen ik naar het vuur ging om een sigaret aan te\nsteken, greep hij, in een overmaat van gedienstigheid, met zijn bloote\nhand een gloeiende kool, gooide haar van de rechter in de linker, en\nliet haar eindelijk vallen.\n\n--Steek liever een takje aan, en geef dat, zeide een soldaat.\n\n--Krijg een lontstok, kameraad, zeide een ander.\n\nToen ik eindelijk mijne sigaret aan had, zonder de hulp van\nWelentschuk, die opnieuw een gloeiende kool in zijne hand trachtte te\nnemen, wreef hij zijn verbrande vingers aan de slip van zijne pels af;\nen, zeker om maar iets te doen, beurde hij een zwaar blok cederhout op\nen wierp het in den gloed. Toen hij eindelijk meende wel te kunnen\nuitrusten, ging hij op de heetste plek staan, spreidde den\npelsmantel, dien hij als een dolman om de schouders droeg, uiteen,\nspreidde de beenen van elkaar, warmde zijn groote zwarte, handen,\nvertrok zijn mond even en deed zijn oogen dicht.\n\n--H\xc3\xa8, ik heb mijn pijp vergeten. Wat een ongeluk, broeders! zeide hij\nna een korte stilte, zonder zich bepaald tot iemand te richten.\n\n\nII.\n\nMen vindt in het Russische leger in hoofdzaak drie militaire typen,\nwaartoe men de soldaten van alle wapens kan brengen, de Kaukasische,\nde Armeni\xc3\xabrs, de infanteristen, de garde, de cavalerie, enz. Deze\nvoornaamste typen, met weer veel onderafdeelingen, zijn de volgende:\n\n1\xc2\xba. De gehoorzamen.\n\n2\xc2\xba. De heerschzuchtigen.\n\n3\xc2\xba. De waaghalzen.\n\nDe gehoorzamen zijn te verdeelen in koudbloedig gehoorzamen en ijverig\ngehoorzamen.\n\nBij de heerschzuchtigen heeft men de ruw-bevelende en de\nbeleefd-bevelende, terwijl het derde type te verdeelen is in amusante\nen in liederlijke waaghalzen.\n\nHet type, dat men het meest vindt--het meest innemende en sympathieke,\ndat het meest de schoone deugden van den christen in zich vereenigt:\nzachtheid, vroomheid, geduld, onderworpenheid aan Gods wil--dat\nis de gehoorzame zonder meer. Het onderscheidende kenmerk van den\nkoelbloedig gehoorzame is een onverstoorbare kalmte, gepaard aan een\ndiepe minachting voor de wisselingen van het lot; van den gehoorzame\ndie drinkt: een stille neiging voor sentimenteele po\xc3\xabzie; van den\nijverige: een bekrompen verstand gepaard aan drukte.\n\nHet type der heerschzuchtigen vindt men vooral onder hen, die\neen graad hebben: onder de korporaals, de onderofficieren en\nsergeant-majoors. Het is in de eerste afdeeling, die der grof\nheerschzuchtigen, een zeer edel, energiek, krijgslustige type, niet\nzonder po\xc3\xabtische neigingen; tot dit type behoorde de brigadier\nAntonoff, met wien ik de lezers kennis wil laten maken. De tweede\nonderafdeeling, de hoffelijke heerschzuchtigen, wordt sedert eenigen\ntijd hoe langer hoe talrijker: dit type staat steeds klaar, kan lezen,\ndraagt een rooskleurig hemd, eet niet uit den gemeenschappelijken pot,\nrookt soms fijne tabak, acht zichzelf hoog verheven boven den\neenvoudigen soldaat en is zelf slechts zelden een goed soldaat, zooals\nde heerschzuchtige van de eerste categorie.\n\nHet type van den waaghals is eveneens slechts goed in de eerste\ncategorie, die zich onderscheidt door onverstoorbare vroolijkheid,\ngroote aanleg voor alles en een opbruisend temperament; terwijl de\nliederlijke waaghalzen--het zij ter eere van het Russische leger\ngezegd--gelukkig uiterst zeldzaam zijn, en de meeste soldaten\nlaten zich niet met hen in. Volslagen gebrek aan eenig geloof,\nonverschrokkenheid in de ondeugd, ziedaar wat hen kenmerkt.\n\nWelentschuk behoorde tot de categorie der ijverige gehoorzamen.\nGeboortig uit de Ukraine, sedert zijn vijftiende jaar in dienst,\nwas hij een onbeduidend en onhandig soldaat; maar hij was goed\nen trouwhartig, zeer ijverig, hoewel meestal te onpas, en had een\nbuitengewoon eergevoel. Ik zeg een buitengewoon eergevoel; het vorige\njaar had hij gelegenheid gehad, deze kenschetsende eigenschap zeer in\n\'t oog vallend te toonen.\n\nMen moet weten dat bijna elk soldaat een ambacht kent. De beroepen,\nwelke men het meest onder hen aantreft, zijn die van kleermaker en\nschoenmaker. Welentschuk nu had het eerste ambacht geleerd, en te\noordeelen naar het feit, dat de kwartiermeester Micha\xc3\xafl Dorofe\xc3\xaftsch\nzijne kleederen bij hem liet maken, moest hij er een zekeren graad van\nbekwaamheid in hebben bereikt. Het vorige jaar dan had Welentschuk te\nvelde van Micha\xc3\xafl Dorofe\xc3\xaftsch de opdracht gekregen een fijn lakenschen\nmantel voor hem te maken. Maar des nachts, toen hij de gesneden\nstukken laken en de voering onder zijn hoofdkussen had verborgen, in\nzijne tent, gebeurde er een ongeluk: het laken, ter waarde van zeven\nroebels, werd terwijl hij sliep gestolen. Met tranen in de oogen\nen bleeke, trillende lippen, en onder ingehouden snikken, vertelde\nWelentschuk het geval aan den kwartiermeester. Micha\xc3\xafl Dorofe\xc3\xaftsch\nwerd kwaad. In de eerste opwelling van spijt dreigde hij den\nkleermaker: maar hij was een goedhartige kerel en ruim van geld\nvoorzien, dus dacht hij er al spoedig niet meer over en eischte het\ngeld van het laken ook niet terug. Ondanks alle ijverige pogingen\nvan den ijverigen Welentschuk, ondanks zijn tranen en hoewel hij de\nmenschen onophoudelijk zijn ongeval vertelde, werd de dief toch niet\ngevonden. Er rustten zware vermoedens op een liederlijken waaghals,\nTschernoff, die in dezelfde tent als Welentschuk sliep, maar men kon\nhet hem niet zeker bewijzen.\n\nMicha\xc3\xafl Dorofe\xc3\xaftsch was, zooals gezegd, goed bij kas, hij ging om met\nden kapitein _d\'armes_ en met den kommandant van de batterij, een\naristokraat, en had spoedig den mantel geheel en al vergeten; maar\nWelentschuk vergat zijn ongeval niet. De soldaten vreesden soms dat\nhij de een of andere wanhopige daad zou begaan of in de bergen zou\nvluchten, zoo terneergeslagen was hij door het ongeluk. Hij at of\ndronk niet meer; hij kon zelfs niet meer werken en zat voortdurend te\nschreien.\n\nDrie dagen later ging hij naar Micha\xc3\xafl Dorofe\xc3\xaftsch, en haalde met\nbevende hand uit den opslag zijner mouw een goudstukje, dat hij hem\ntoereikte.\n\n--Bij God! het is mijn laatste geld, Micha\xc3\xafl Dorofe\xc3\xaftsch, en dat\nheb ik nog wel geleend van Shdanoff, zeide hij met een snik. Nu ben\nik u nog twee roebels schuldig, die ik u, op mijn woord van eer,\nzal teruggeven, zoodra ik ze verdiend heb. Hij (wie was die _hij_?\nWelentschuk wist het zelf niet) _hij_ heeft gemaakt dat ik in uwe\noogen een schurk was; hij, die stinkende, gemeene kerel, heeft het\nlaatste hemd van een soldaat, van een broeder gestolen; vijftien jaar\ndienst heb ik al achter den rug en...\n\nHet moet ter eere van Micha\xc3\xafl Dorofe\xc3\xaftsch gezegd worden, dat hij de\ntwee roebels weigerde, die Welentschuk hem een paar maanden later\nbracht.\n\n\nIII.\n\nBehalve Welentschuk, stonden er nog vijf of zes andere soldaten van\nmijn afdeeling zich bij het vuur te warmen.\n\nOp het beste plekje, beschut voor den wind, zat de kwartiermeester\nMaximoff op een houten tonnetje zijne pijp te rooken. In de houding,\nin den blik, in al de gebaren van dezen man las men de gewoonte\nom te commandeeren en het bewustzijn van zijn eigen waardigheid,\nafgescheiden nog daarvan dat hij op een tonnetje zat, wat op de\nrustplaats een symbool van gezag was en dat hij een met nanking\novertrokken pelsjas droeg.\n\nToen ik hem naderde, draaide hij zijn hoofd naar mij toe, maar zijn\nblikken bleven op het vuur gevestigd, en eerst later volgden zijne\noogen de beweging van zijn hoofd en keek hij mij aan.\n\nMaximoff, de zoon van een welgesteld landbouwer, had wat geld; hij had\nden cursus van het regiment gevolgd, een weinig kennis opgedaan en een\ngraad verworven, hetgeen de soldaten deed zeggen:--Hij is\nverschrikkelijk rijk, verschrikkelijk geleerd.\n\nIk herinner mij dat hij een keer, bij een oefening in het\nschijfschieten, aan de soldaten verklaarde, dat het waterpas niets\nanders was dan een _voortvloeisel_ van de beweging in het kwik van de\natmosfeer... Toch was Maximoff verre van dom, hij kende zijn zaakjes\nzeer goed. Maar ongelukkig had hij de liefhebberij opzettelijk zoo te\nspreken, dat men hem niet begreep, en ik ben zeker, dat hij zelf ook\nniet begreep wat hij zeide. Hij gebruikte bij voorkeur de woorden\n\xc2\xbbvoortvloeien" en \xc2\xbbvervolgens", en als hij zeide: \xc2\xbbdaaruit vloeit\nvoort" of \xc2\xbbvervolgens", dan wist ik vooruit, dat ik geen woord zou\nbegrijpen van hetgeen er verder kwam. De soldaten daarentegen, schenen\ndit \xc2\xbbvoortvloeien" gaarne te hooren en zochten er heel wat diepzinnigs\nachter, hoewel zij er evenmin als ik iets van begrepen. Maar die\nonbegrijpelijkheid schreven zij aan hun eigen domheid toe, en hij\nsteeg er des te meer door in hunne achting.\n\nDe tweede soldaat, die dicht bij het vuur bezig was zijn laarzen\nover zijn gespierde, roode voeten te trekken, was Antonoff, dezelfde\nbombardier Antonoff, die, al in 1837, in een gevecht slechts met twee\nmakkers bij een kanon overbleef, een talrijken vijand afsloeg en\nsteeds bleef vuren, hoewel hij twee kogels in de dij had.\n\nHij zou reeds lang kwartiermeester geweest zijn, als hij een ander\nkarakter gehad had, zeiden de soldaten van hem. En werkelijk had\nhij een zonderling karakter: als hij niet dronken was, was hij de\nbedaardste, zachtste, geschiktste kerel van de wereld; maar als hij\nwat gedronken had, werd hij een geheel ander mensch; dan erkende hij\ngeen superieuren, vocht en tierde hij, en was er niets met hem te\nbeginnen. Nog pas acht dagen geleden, had hij zich gedurende de\nkarnavalsweek bedronken, en ondanks alle bedreigingen en verzoeken,\nondanks hij aan een kanon gebonden was, was hij blijven drinken en\ntieren tot den eersten Maandag van de vasten: gedurende den geheelen\ntijd der vasten had hij, niettegenstaande er bevel gegeven was dat de\nmanschappen niet behoefden te vasten, enkel van beschuit geleefd; in\nde eerste week had hij zelfs zijn rantsoen _vodka_[14] geweigerd.\n\n[14] Brandewijn.\n\nHet was anders de moeite waard hem te zien, dien gedrongen,\nijzersterken man met zijn kromme beentjes en zijn gebaard en\nglimmend gelaat, als hij, eenmaal dronken, eene _balala\xc3\xafka_[15] in\nzijn gespierde hand nam, en, met een minachtenden blik in het rond,\neen volksliedje speelde; of als hij, met zijn mantel, waaraan de\ndecoraties hingen te bengelen, achteloos over zijn schouder geworpen,\nover de straat liep, met de handen in de zakken van zijn nankinschen\nbroek. Men moest de uitdrukking van soldaten-trots en zijn minachting\nvoor alles wat geen artillerist was zien, die dan op zijn gelaat lag,\nom te begrijpen dat hij het onmogelijk vond in een zulk een oogenblik\nniet aan het vechten te raken met den een of ander, die hem grof\nbejegende of hem toevallig in den weg kwam: een burger, een Kozak,\neen infanterist, een die geen artillerist was, in \xc3\xa8\xc3\xa8n woord, hij\nvocht echter niet zoozeer voor zijn persoonlijk genoegen, maar voor\nde militaire eer, waarvan hij zich een verdediger gevoelde.\n\n[15] Soort guitaar.\n\nDe derde soldaat, die zich voor het vuur zat te warmen, was\nde ordonnans Tschikine. Hij droeg een ring in het oor, had een\nstoppeligen knevel, een vogelbek, een porseleinen neuswarmer tusschen\nde tanden. Tschikine, de mooie jongen, zooals de soldaten hem noemden,\nwas een grappenmaker. Al vroor het baksteenen, al zakte hij tot aan\nzijn knie\xc3\xabn in de modder, al bleef hij twee dagen zonder eten, op\nmarsch, bij de parade en bij het excerceeren, overal en altijd maakte\nhij u aan het lachen door zijn grimassen en wonderlijke gebaren; hij\nwist zich zoo aan te stellen dat iedereen schaterde. Werd er halt\ngehouden of gekampeerd, altijd vormde er zich een kring van jonge\nsoldaten om Tschikine: hij speelde kaart met hen, of vertelde hun\neen verhaal van den slimmen soldaat en den Engelschen mylord, of wel\nhij bootste een Tartaar of een Duitscher na, of hij maakte eenvoudig\nopmerkingen z\xc3\xb3\xc3\xb3 koddig, dat iedereen zich half dood lachte. Zijn\nreputatie als grappenmaker was z\xc3\xb3\xc3\xb3 gevestigd bij zijn batterij, dat\nals hij zijn mond maar opendeed of met zijn oog knipte, iedereen\nin lachen uitbarstte. En inderdaad had hij iets heel komisch en\nverrassends over zich. Hij wist aan alle dingen iets bijzonders\nte vinden, waaraan een ander nooit zou gedacht hebben en, wat de\nhoofdzaak was, zijn talent om altijd het belachelijke op te merken,\nmoest hij immer den vrijen loop laten.\n\nDe vierde soldaat was een jongen van een tamelijk armzalig voorkomen,\neen recruut van de laatste lichting, die voor het eerst een expeditie\nmeemaakte. Hij stond midden in den rook, en zoo dicht bij het vuur,\ndat het scheen of zijn tot op den draad versleten pelsjas ieder\noogenblik in brand zou vliegen. Maar niettegenstaande dat bewees zijn\nrustige, zelfvoldane houding, zooals hij daar stond met de panden van\nzijne pelsjas onder den arm en sterk uitstekende kuiten, dat hij zich\nheel behaaglijk gevoelde.\n\nDe vijfde soldaat eindelijk, die een weinig van het wachtvuur afstond\nen bezig was een stok te snijden, was oom Shdanoff. Shdanoff was de\noudste in dienstjaren van de batterij. Hij had al de andere soldaten\nnog als rekruten gekend, en allen noemden hem, uit een oude gewoonte,\n\xc2\xbboompje." Men zeide dat hij nooit dronk en nooit rookte, dat hij\ngeen kaarten aanraakte (zelfs niet eens \xc2\xbbneus" speelde) en nooit\neen leelijk woord gebruikte. Al de uren, die hem van den dienst\noverbleven, hield hij zich bezig met schoenmaken. Op feestdagen ging\nhij naar de kerk als er een in de buurt was, en anders stak hij een\nkaars van een kopek aan voor een heiligenbeeldje en opende zijn\npsalmboek, het eenige, waarin hij kon lezen.\n\nHij bemoeide zich weinig met de soldaten; hij was koel en eerbiedig\ntegenover hen die, jonger dan hij, zijn meerderen in rang waren, en\ndaar hij niet dronk, was hij weinig samen met zijns gelijken; maar hij\nhield vooral veel van de rekruten en de jonge soldaten. Die nam hij\nsteeds in zijn hoede, las hun de instrukties voor en hielp hen vaak.\nAl de manschappen van de batterij beschouwden hem als een kapitalist,\nomdat hij vijf en twintig roebels bezat, die hij gaarne uitleende aan\nwie ze werkelijk noodig hadden.\n\nDezelfde Maximoff, die nu kwartiermeester was, vertelde mij dat toen\nhij tien jaar geleden als rekruut bij het corps kwam en met de oude,\ndrinklustige soldaten al zijn geld had verdronken, Shdanoff, die zijn\nellendigen toestand opgemerkt had, hem bij zich riep, hem duchtig\ndoorhaalde over zijn gedrag, ja hem zelfs geslagen had; hij had hem\nuit de instrukties voorgelezen hoe een soldaat behoort te leven, en\nliet hem weer gaan met een hemd (daar Maximoff er geen meer had) en\nvijftig kopeken.\n\n--Hij heeft een man van mij gemaakt! zeide Maximoff dikwijls van hem,\nmet een uitdrukking van eerbied en dankbaarheid.\n\nHij was het ook die Welentschuk, een zijner beschermelingen, geholpen\nhad, bij het verlies van den mantel, en nog zooveel anderen gedurende\nzijn vijf en twintig jaren diensttijd.\n\nMen zou in het korps geen soldaat hebben gevonden, die dapperder en\nordentelijker was en zijn vak beter verstond. Maar hij was te kalm en\nte bescheiden, hij wist zich te weinig op den voorgrond te plaatsen\nom tot brigadier bevorderd te worden, hoewel hij reeds vijftien jaar\nbombardier was. De eenige vreugde, de eenige hartstocht van Shdanoff,\ndat was gezang. Sommige liederen vooral hoorde hij bijzonder graag,\nen hij placht een kring van zangers, die hij onder de jonge soldaten\nuitzocht, om zich te vereenigen; hoewel hij zelf niet kon zingen,\nbleef hij, met de handen in de zakken en de oogen dicht, bij hen\nzitten, en door de bewegingen van zijn hoofd en zijn kaken drukte hij\nuit, hoe heerlijk hij het vond. Ik weet niet waarom ik altijd in die\ngelijkmatige beweging der kaakbeenderen onder de ooren, die ik alleen\nbij hem opgemerkt heb, zoo buitengewoon veel uitdrukking heb gevonden.\n\nZijn sneeuwwit hoofd, zijn zwarte, netjes opgedraaide knevel, zijn\nverweerd en gerimpeld gelaat gaven hem op het eerste gezicht een\nstreng en ernstig uiterlijk; maar als men van naderbij in zijn groote\nronde oogen zag, vooral als zij lachten--want zijn lippen lachten\nnooit--werd men getroffen door iets buitengewoon zachts, iets bijna\nkinderlijks.\n\n\nIV.\n\n--He! duivels! ik heb mijn neuswarmer vergeten! Wat een ongeluk,\nbroeders! herhaalde Welentschuk.\n\n--Waarom rookt gij geen cigharka[16], beste jongen? zeide Tschikine,\nterwijl hij zijn mond scheef trok en met zijn oogen knipte. Als ik\nthuis ben, rook ik nooit iets anders. \'t Is veel zoeter.\n\n[16] Letterlijk: suikersigaar.\n\nNatuurlijk barstten allen in lachen uit.\n\n--Waarom vergeet gij uw neuswarmer ook? zeide Maximoff uit de hoogte,\nzonder op de algemeene hilariteit te letten, terwijl hij den kop van\nzijn pijp op de vlakke linkerhand uitklopte. Waar ben je eigenlijk\ngeweest, he, Welentschuk?\n\nWelentschuk keerde zich half naar hem om, bracht de hand naar zijne\nmuts maar liet haar dadelijk weer zakken.\n\n--Gij hebt zeker niet genoeg geslapen van nacht, dat gij nu staande\nnog slaapt?... Ik kan niet zeggen dat ik het mooi van u vind.\n\n--Gij kunt mij dadelijk doodmaken, Fedor Maximovitsch, als ik een\ndruppel geproefd heb. Maar ik weet zelf niet, wat er met me gebeurd\nis, antwoordde Welentschuk. Wat zou me wel voor goeds overkomen zijn,\ndat ik me bedronken zou hebben? mompelde hij voor zich heen.\n\n--Het zij zoo. Maar ik ben voor u verantwoordelijk bij de superieuren,\nen nu gedraagt gij u zoo! Dat is geen manier van doen, besloot de\nwelsprekende Maximoff, hoewel reeds op veel kalmer toon.\n\n--\'t Is een wonder, kameraden, vervolgde Welentschuk na een oogenblik\nvan stilte, terwijl hij zich in den nek krabde, en zonder tot iemand\nin het bijzonder het woord te richten. Waarachtig, het is een wonder!\nIk ben nu zestien jaar in dienst, maar zoo iets is me nog nooit\noverkomen. Toen er gecommandeerd werd om aan te treden voor het app\xc3\xa8l,\nwas ik present, zooals het behoort, ik voelde nog niets; eensklaps,\ndicht bij het park, daar pakt het mij aan... ik viel op den grond, er\nwas niets tegen te doen... En hoe ik ben ingeslapen, dat weet ik zelf\nniet, broeders. \'t Was zeker slaapziekte, aldus eindigde hij.\n\n--Ja, ik heb je haast niet wakker kunnen krijgen, zeide Antonoff,\nterwijl hij een laars aantrok. Wat moest ik je schudden, wat moest ik\nje schudden! Net een stuk hout.\n\n--Nu! ziet gij nu wel? riep Welentschuk.\n\n--Als ik dronken was geweest, zou ik het wel begrepen hebben.\n\n--Zoo hadden wij bij ons een vrouw, begon Tschikine te vertellen, die\nis wel twee jaar, twee jaar, zeg ik, op de kachel blijven liggen. Op\neen goeden morgen, toen wij haar wakker gingen maken, in de meening\ndat zij sliep, was zij dood. Die kreeg ook altijd slaapzucht. Dat kan\nal zoo gebeuren, beste vriend.\n\n--He, vertel eens, Tschikine, hoe jij, toen je met verlof was, thuis\nden toon aangegeven hebt, zeide Maximoff lachend, terwijl hij mij\naanzag, alsof hij wilde zeggen:--Wilt u ook niet eens graag een domkop\nhooren?\n\n--Welken toon, Fedor Maximowitsch? vroeg Tschikine, van terzijde een\nblik op mij slaande,--maar, dat weten ze immers al? Ik vertelde hoe\nhet er in den Kaukasus uitziet.\n\n--Ja, ja... Maar hoe? Kruip nu niet weg. Vertel ons hoe je\ncommandeerde.\n\n--Dat is bekend, hoe ik commandeerde... Men vroeg mij hoe wij hier\nleefden, aldus begon hij levendig op den toon van iemand die reeds\nverscheidene malen hetzelfde heeft verhaald. Toen zeide ik dat wij het\nuitstekend hadden, lieve jongen. Wij krijgen volop de levensmiddelen,\ndie wij noodig hadden; des morgens en \'s avonds een kop chocolade\nvoor elk soldaat; bij het eten een fijn soepje van geparelde gerst;\nin plaats van vodka krijgen wij madera, madera Duverrier, die twee en\nveertig kopeken kost.... zonder de flesch.\n\n--Prachtige madera! riep Welentschuk en schaterde het uit, harder dan\nal de anderen. Een prachtige madera!\n\n--Welnu! en van de Aziaten, wat vertelde je daarvan? vervolgde\nMaximoff, toen de algemeene vroolijkheid een weinig bedaard was.\n\nTschikine boog zich over naar het vuur, legde met behulp van een stuk\nhout een gloeiend kooltje op den kop van zijne pijp, en, zonder dat\nhij de algemeene aandacht en de nieuwsgierigheid van zijne toehoorders\nscheen te bemerken, deed hij een langen haal. Eindelijk, toen de pijp\ngoed aan was, liet hij het kooltje vallen en zette zijne muts nog\nverder naar achteren; toen trok hij de schouders op en ging voort, met\neen lachend gezicht:\n\n--Zij vroegen me ook: Hoe zijn die Tscherkessen, daarginds? of wel:\nHoe zijn de Turken, tegen wie gij daar vecht, in den Kaukasus? Dan\nantwoordde ik: Bij ons zien de Tscherkessen er niet allen hetzelfde\nuit, beste vrind; er zijn verschillende typen onder. Zoo zijn er\nTafflinzen, die in de rotsgebergten wonen en steenen eten in plaats\nvan brood. Die zijn zoo groot, zeg ik hun, als een flinke balk; zij\nhebben een oog in het voorhoofd, en roode mutsen op, die er uitzien\nals vuur. Zooals gij bij voorbeeld, beste vriend, voegde hij er bij\nen wendde zich tot een jongen recruut, die inderdaad een bespottelijk\nklein mutsje met een rood kapje droeg.\n\nAldus onverwacht aangesproken, hield de jonge soldaat zich den buik\nvast van het lachen, sloeg met zijn handen op de knie\xc3\xabn, en van het\nschateren begon hij zoo te hoesten, dat hij nauwelijks, met toonlooze\nstem kon uitbrengen:\n\n--Mooie lui, die Tafflinzen!\n\n--Dan zijn er nog Mumri, vertelde ik hun, ging Tschikine voort,\nterwijl hij zijne muts naar voren trok. Dat zijn weer anderen, kleine\ntweelingen, niet hooger dan zoo; zij loopen altijd met hun beiden,\nen houden elkaar zelfs aan de hand; en zij loopen zoo hard, dat een\nruiter ze zelfs niet kan inhalen.--Maar hoe is dat dan, vroegen zij\ntoen, met die Mumri.... worden die zoo geboren, hand in hand, of hoe?\nzeide Tschikine, met een basgeluid, om de stem der moejiks na te\nbootsen. Ja, antwoordde ik, lieve vriend, dat is van nature. Als gij\nhun de handen losmaakt, dan gaat het hun als een Chinees, wien men\nzijne muts afrukt: het bloed springt er dan uit.--En zeg mij eens, hoe\nvechten zij? vroegen zij toen.--Wel, doodeenvoudig, antwoordde ik. Als\nzij u beet hebben, maken zij u den buik open, nemen de darmen er uit\nen rollen die om uw arm. Zij rollen ze op, en gij lacht, en gij lacht\nzoolang tot gij er aan sterft....\n\n--En geloofden zij u, Tschikine? vroeg Maximoff glimlachend, terwijl\nde anderen het uitschaterden.\n\n--Die rare lui geloofden wezenlijk alles, Fedor Maximovitsch, _alles_\ngelooven ze, bij God! Maar toen ik begon over den berg Kazbek, en hun\nvertelde dat de sneeuw er den geheelen zomer niet smelt, toen lachten\nzij mij uit, beste vriend!--Och wat, kleintje, wat bazelt gij nu?\nriepen zij. Wie heeft nu ooit een grooten berg gezien, waarop de\nsneeuw niet smolt? Bij ons, kleintje, als, de sneeuw smelt, dan\nsmelt die het eerst op de hoogten, en in de dalen blijft zij langer\nliggen....--Wat zal ik er u van zeggen? besloot Tschikine knipoogend.\n\n\nV.\n\nDe schitterende schijf der zon, wier stralen door den melkwitten nevel\nheendrongen, stond reeds vrij hoog aan den hemel. De grauwe horizon\nwerd langzamerhand ruimer, maar was nog altijd beperkt door den witten\nnevelwand. Voor ons, achter het gekapte bosch, strekte zich een\ntamelijk groote vlakte uit. Boven deze vlakte hing van alle zijden,\nhier een zwarte, daar een melkwitte, ginds een violette rook van de\nwachtvuren en de witte nevelvlokken namen allerlei vreemde vormen\naan. Nog verder vertoonden zich van tijd tot tijd groepen Tartaarsche\nruiters, en af en toe hoorde men het knallen van onze karabijnen en\nhunne buksen en de losbarstingen der kanonnen.\n\n--Dat was nog geen gevecht, het was slechts een amusement, zeide de\ngoede kapitein Chlopoff.\n\nDe kommandant van de 9e compagnie jagers, die in last had ons te\ndekken, naderde de stukken; hij wees mij drie Tartaarsche ruiters,\ndie op dit oogenblik den zoom van het bosch passeerden, nauwelijks\ntwaalfhonderd meter van ons af, en met de gewone voorliefde der\nlinieofficieren voor het kanon, vroeg hij een granaat of een bom op\nhen af te schieten.\n\n--Ziet gij ze, zeide hij met een goedigen, overtuigenden glimlach,\nterwijl hij met zijn hand over mijn schouder wees, daar ginds, waar\ndie twee boomen staan; de eerste draagt een zwarte Tscherkessenjas\nen achter hem zijn er nog twee. Ziet gij ze? Als het kan, zou ik het\ngraag willen.\n\n--En daar komen er nog drie langs het bosch rijden, voegde Antonoff,\ndie een zeer scherp gezicht had, er bij. En terwijl hij ons naderde,\nwaarbij hij zijn neuswarmer achter den rug hield, vervolgde hij:\n\n--Daar haalt de eerste zijn karabijn uit het foedraal. Ik zie het heel\nduidelijk, Uwe Edelheid.\n\n--Ziet ge, daar schiet hij, broeders; de witte rook is nog te zien,\nzeide Welentschuk te midden van een groep soldaten, die nog wat meer\nnaar achteren stonden.\n\n--Ah! die schoelje, hij schiet op onze voorposten! merkte een ander\nop.\n\n--Zie eens, hoeveel er daar uit het bosch komen! Zij zoeken een\nplaats, zeker om een kanon te stellen, voegde een derde er bij. Wij\nmoesten een granaat in dien hoop gooien, dan zouden zij wel beenen\nmaken!\n\n--En denkt gij dat die zoo ver zou komen, beste vriend? vroeg\nTschikine.\n\n--\'t Is duizend of op zijn hoogst duizend vijftig meter, meer niet,\nzeide Maximoff onverschillig en alsof hij in zichzelf sprak, hoewel\nmen duidelijk zag dat hij evenals de anderen dolgraag zou\nschieten.--Als wij het stuk vijf en veertig streep laten rijzen,\nzouden we juist in het midden raken.\n\n--Men zou stellig iemand raken, als men in den hoop mikte! Kijk, zij\nstaan nu met hun paarden dicht bij elkaar; beveel nu toch zoo gauw\nmogelijk te schieten, vroeg de compagnie-kommandant mij dringend.\n\n--Beveelt gij het stuk te richten? vroeg plotseling Antonoff met zijn\nsombere basstem en met een gelaat waar sombere toorn op te lezen\nstond.\n\nIk moet bekennen dat ik er ook grooten lust toe had, en ik gaf bevel\nhet tweede stuk te richten.\n\nNauwelijks had ik het gezegd, of er was reeds een granaat klaar, en\nAntonoff, tegen den zijwand van het affuit leunend met zijn dikke\nvingers op het achterstuk van het kanon, kommandeerde:\n\n--Iets meer naar links... Een ziertje rechts... Nog... nog iets...\nZoo, nu is hij er, zeide hij op een toon van overtuiging, terwijl hij\nterugtrad om plaats te maken.\n\nDe officier der jagers, ik, Maximoff, legden allen achtereenvolgens\nhet oog aan het vizier, maar waren het niet eens over de richting.\n\n--Bij God! die gaat erover, zeide Welentschuk en klapte met de tong,\nhoewel hij slechts over den schouder van Antonoff gekeken had en er\ndus niet over kon oordeelen. Bij God! dat komt vlak tegen dien boom,\nbroeders.\n\n--Vuur! kommandeerde ik.\n\nDe bedienende manschappen weken achteruit en Antonoff sprong op\nzij, om de granaat te zien vliegen. De lont kwam op het zundgat\nen het schot donderde los. Op hetzelfde oogenblik werden wij in\nkruitdamp gehuld, en te midden van den vreeselijken, doffen slag der\nlosbarsting, onderscheidde men een gonzenden metaalklank, die zich met\nbliksemsnelheid verwijderde en in de verte wegstierf, onder een\nalgemeene stilte.\n\nEen weinig achter de groep ruiters werd een witte rook zichtbaar; wij\nzagen de Tartaren wegspringen, en daarop vernamen wij het geluid der\nontploffing.\n\n--Mooi zoo! Nu kunnen zij wel beenen maken! Daar moeten ze niets van\nhebben, die schoeljes! hoorde men in de gelederen der artilleristen en\nbij het voetvolk.\n\n--Als men wat lager had aangelegd, zou men juist midden in den hoop\ngeraakt hebben, merkte Welentschuk op. Ik zeide het wel, dat hij den\nboom zou raken. En ziedaar, \'t is ook uitgekomen; \'t was te veel\nrechts.\n\n\nVI.\n\nIk verliet de soldaten, terwijl ze er over praatten hoe de Tartaren\ngevlucht waren op het zien van de granaat, waarom ze hier rondreden,\nof er veel in het bosch zouden zijn, en verwijderde mij eenige\nschreden met den kommandant der jagers; wij gingen onder een boom\nzitten, in afwachting dat het gehakt, hetwelk hij liet opwarmen,\ngereed zou zijn.\n\nDe commandant Bolchoff was een van die officieren, die men in het\nregiment _bonjourols_[17] noemde. Hij bezat vermogen, had bij de\ngarde gediend en sprak Fransch; toch mochten zijn kameraden hem gaarne\nlijden. Hij bezat den takt om een Peterburgsche jas te dragen, goed te\ndineeren en Fransch te spreken, zonder zijn kameraden al te zeer te\nkwetsen.\n\n[17] Benaming voor salonofficier, afgeleid van het Fransche \xc2\xbbbonjour".\n\nNa gepraat te hebben over het weer, over den dienst, over\ngemeenschappelijke kennissen, kwamen we uit onze vragen en antwoorden\nen uit onze manier om de dingen op te nemen tot de overtuiging\ndat onze beschouwingen tamelijk wel overeen stemden en werden zoo\nonwillekeurig intiemer met elkaar. Als in den Kaukasus twee officieren\nvan denzelfden stand elkaar ontmoeten, is de eerste vraag die bij hen\nopkomt, deze: \xc2\xbbWaarom zijt gij hier?" Op deze onuitgesproken vraag\nscheen hij te willen antwoorden.\n\n--Wanneer zal er toch een einde komen aan dien veldtocht? zeide hij\ntraag. Ik verveel mij.\n\n--Neen, ik niet, antwoordde ik. In het garnizoen verveelt men zich nog\nmeer.\n\n--O ja! in het garnizoen, tienduizend maal meer, hernam hij op\ngemelijken toon. Maar wanneer zal er aan dat alles een einde komen?\n\n--Waaraan wilt gij dan dat een einde komt? vroeg ik.\n\n--Aan alles, absoluut aan alles!.... He, Nikola\xc3\xafeff is het gehakt\nklaar? voegde hij er bij.\n\n--Waarom zijt gij dan in den Kaukasus komen dienen, als de Kaukasus u\nzoo vreeselijk tegenstaat?\n\n--Weet gij waarom? antwoordde hij beslist en openhartig.--Uit\ntraditie! Gij weet wel dat er in Rusland een vreemde traditie bestaat\nomtrent den Kaukasus, dat het een soort van beloofde land is voor\nieder, die ongelukken heeft gehad.\n\n--Ja, daar is veel van aan; de meesten onder ons....\n\n--Maar wat het mooiste is, viel hij mij in de rede; wij allen, door\ndeze traditie naar den Kaukasus gedreven, vergissen ons geweldig en\nik kan heel niet inzien, waarom wij na een hopelooze liefde of na\neen geldverlies liever naar den Kaukasus moeten gaan dienen dan naar\nKazan of Kaluga. Men verbeeldt zich in Rusland dat de Kaukasus iets\ngrootsch is, met zijn eeuwig maagdelijke ijs en sneeuw, zijn woeste\nbergstroomen, zijn dolken, zijn pelsmantels, zijn mooie Tcherkessische\nvrouwen. Dat is alles indrukwekkend, maar, op de keper beschouwd,\nis er niets moois aan. Als men slechts wist dat wij nooit op de\nbesneeuwde bergtoppen komen, waar het bovendien volstrekt niet amusant\nis, en dat de Kaukasus eenvoudig een in provinci\xc3\xabn verdeeld land is:\nStaffropol, Tiflis, enz.\n\n--Ja, antwoordde ik lachend, in Rusland bezien wij den Kaukasus met\neen geheel ander oog dan hier. Hebt gij nooit opgemerkt, dat, als wij\nverzen lezen in een taal die wij niet heel goed kennen, zij ons veel\nmooier voorkomen dan zij werkelijk zijn?\n\n--Ik weet het waarachtig niet, hernam hij, maar die Kaukasus verveelt\nmij in de hoogste mate.\n\n--Neen, dat vind ik niet! Voor mij heeft de Kaukasus veel schoons,\nmaar in anderen zin...\n\n--\'t Is mogelijk dat hij veel schoons heeft, hernam hij eenigszins\nkregel. Wat ik wel weet, is dat ik mij hier in den Kaukasus niet goed\ngevoel.\n\n--En waarom dat? vroeg ik, om iets te zeggen.\n\n--In de eerste plaats, omdat hij mij bedrogen heeft. Alles wat ik naar\nden Kaukasus heb meegebracht om ervan te genezen, heb ik behouden,\nmet dit onderscheid, dat vroeger dit alles op het groote bordes was,\nterwijl het tegenwoordig op een kleine, vuile achtertrap is, op\nwelker treden ik overal millioenen kleine mis\xc3\xa8res, misselijkheden\nen laagheden ontmoet.... In de tweede plaats, omdat ik voel hoe ik\niederen dag al lager en lager zink, in moreelen zin; bovenal gevoel\nik mij ongeschikt voor den dienst hier: ik kan het gevaar niet\ntrotseeren.... in \xc3\xa8\xc3\xa8n woord ik ben niet dapper.\n\nHij hield op en zag mij zeer ernstig aan.\n\nHoewel ik zonderling verrast was door deze geheel vrijwillige\nbekentenis, antwoordde ik niets, zooals mijn makker scheen te hopen,\nmaar ik wachtte tot hij op zijne woorden zou terugkomen, zooals het\nbij dergelijke gelegenheden altijd gaat.\n\n--Gij moet weten, dat ik bij deze expeditie voor het eerst in het\nvuur ben, vervolgde hij. En gij kunt u niet voorstellen, in welk een\ntoestand ik mij gisteren bevond. Toen de sergeant-majoor mij kwam\nberichten, dat mijne compagnie deel zou uitmaken van de kolonne, werd\nik zoo wit als een doek en van opwinding kon ik geen woord zeggen. Gij\nmoest eens weten, wat een nacht ik heb gehad! Als het waar was, dat\nmenschen van angst grijs worden, moest ik vandaag geheel grijs zijn,\nwant ik geloof zeker, dat geen enkele ter dood veroordeelde in \xc3\xa9\xc3\xa9n\nnacht zooveel geleden heeft als ik. En nu nog, hoewel ik mij iets\nbeter gevoel dan van nacht, werkt er hierbinnen iets, voegde hij er\nbij en drukte op zijne borst. En het belachelijke is, dat men bij het\nvreeselijke drama, hetwelk hier afgespeeld wordt, gehakt met uien eet,\nen dat men beweert zich goed te amuseeren.... Is er wijn, Nikola\xc3\xafeff?\nvroeg hij geeuwend.\n\n--Daar is _hij_, broeders! hoorde men op dit oogenblik een soldaat\nopgewonden roepen. Aller blikken wendden zich naar den zoom van het\nverre bosch.\n\nIn de verte verhief zich een blauwachtige rookwolk, die door den\nwind opgejaagd en steeds grooter werd. Toen ik begreep dat het een\nkanonschot was, door den vijand op ons gelost, nam plotseling alles\nwat mij in het oog viel een nieuw en verheven karakter aan: de\ngeweren, die aan rotten stonden, de rook der wachtvuren, het blauw\ndes hemels, de groene affuiten, het gebruinde, baardige gelaat van\nNikola\xc3\xafeff, alles scheen mij te zeggen, dat de kogel, die op dit\noogenblik door de lucht vloog, misschien mijne borst zou treffen.\n\n--Waar hebt gij dien wijn vandaan? vroeg ik met gemaakte\nonverschilligheid aan Bolchoff, terwijl in mijn binnenste twee stemmen\neven duidelijk spraken: de eene: Heer, neem mijne ziel in genade aan!\nde andere: Ik hoop dat ik zal glimlachen en mij niet zal bukken, als\nde kogel over mij heen gaat. En op hetzelfde oogenblik floot er, boven\nmijn hoofd, iets verschrikkelijk onaangenaams, en op twee passen van\nons af sloeg de kogel neer.\n\n--Ziedaar, als ik nu Napoleon of Frederik de Groote was, zeide\nBolchoff op dit oogenblik, terwijl hij zich volmaakt koelbloedig tot\nmij wendde, zou ik zeker een mooie phrase gezegd hebben.\n\n--Maar gij zegt er een, antwoordde ik, terwijl ik moeite deed om niet\nte toonen, hoe ongerust ik was geweest.\n\n--Nu ja, gezegd heb ik iets, maar niemand zal het opschrijven.\n\n--Welnu, ik zal het opschrijven.\n\n--En als gij het al opschrijft, dan zal het nog zijn om te\nkritiseeren, zooals Mitschenkoff zegt, voegde hij er met een glimlach\nbij.\n\n--Hei, die verdoemeling! hoorden wij op dit oogenblik Antonoff zeggen,\nen hij spuwde met verontwaardiging op zij. Het scheelde een haar of\nmijn beenen waren naar de weerga.\n\nAl mijn pogingen om koelbloedig te schijnen en al onze\ngelegenheidsphrasen kwamen mij onuitstaanbaar voor, na dezen oprechten\nuitroep.\n\n\nVII.\n\nDe vijand had inderdaad zijn kanonnen opgesteld op het terrein, dat te\nvoren door de Tartaarsche ruiters was verkend, en iedere twintig of\ndertig minuten zond hij onzen pioniers een kogel toe. Mijn batterij\nkreeg order, zich op te stellen op de open plek in het bosch, om het\nvuur te beantwoorden. Daar ginds, aan den zoom van het bosch, zag men\ntelkens een rookwolkje, men hoorde eene losbarsting, een gefluit, en\nde kogel sloeg voor of achter ons neer. De schoten van den vijand\nwaren gelukkig slecht gericht en wij hadden geen verliezen te\nbetreuren.\n\nDe artilleristen hielden zich, als altijd, kranig. Zij laadden vlug,\nrichtten zorgvuldig en waren intusschen rustig aan het gekheid maken.\nDe infanterie, die ons moest dekken, lag werkeloos en zwijgend op den\ngrond uitgestrekt, hare beurt af te wachten. De pioniers gingen voort\nmet hun werk: de bijlslagen klonken steeds sterker en sneller in het\nbosch. Alleen, als er een kogel door de lucht vloog, zweeg plotseling\nalles; te midden der stilte hoorde men ietwat ongeruste kreten.\n\n--Bukken, kinderen! en aller oogen richtten zich op den kogel, die in\nde vuren en de afgehakte takken terechtkwam.\n\nDe mist was geheel opgetrokken, nam steeds meer den vorm van wolken\naan en verdween nu langzamerhand in het diepe blauw des hemels. De\nzon, door geen wolken meer bedekt, schitterde en wierp haar vroolijken\nglans op het staal der bajonetten, het koper der stukken, den\nontdooienden grond en de rijpkristalletjes. Men voelde in de lucht de\nijskoude frischheid van den morgenstond en tegelijk de zachte warmte\nder voorjaarzon; duizende verschillende kleuren en schaduwen liepen\nineen tusschen de dorre bladeren van het bosch. Op den glinsterenden\nweg zag men duidelijk de sporen van de wielen en van de hoeven der\npaarden.\n\nDe troepen begonnen zich hoe langer hoe meer te weren. Aan alle kanten\nverhieven zich de blauwachtige rookwolkjes der losbarstingen en werden\nvoortdurend talrijker.\n\nDe dragonders met de wapperende vaantjes aan de lansen snelden\nvooruit. In de gelederen der infanterie klonk gezang en de obose,[18]\nbeladen met hout, werd in de achterhoede geformeerd. De generaal\nnaderde onze batterij en gaf bevel zich gereed te maken voor den\naftocht.\n\n[18] Konvooi van wagens.\n\nDe vijand had zich achter het struikgewas verborgen tegenover onzen\nlinkervleugel en begon ons sterk met geweervuur te bestoken. Van de\nlinkerzijde van het bosch hoorde men een kogel aansuisen en tegen een\naffuit slaan, vervolgens nog een, en weer een. De infanteristen, die\nnaast ons lagen uitgestrekt, sprongen luidruchtig overend, grepen\nhunne geweren en namen deel aan het gevecht. Het geweervuur werd\nsterker en van alle kanten vlogen de kogels. De terugtocht begon, en\ndaarmee het eigenlijke gevecht, zooals het altijd in den Kaukasus\ngaat.\n\nMen zag duidelijk dat de artilleristen zich even onprettig gevoelden\nbij de kogels als de infanteristen bij de bommen. Antonoff keek\nverdrietig, Tschikine bootste al gekscherend het gefluit der kogels\nna, maar het was duidelijk, dat hij ze eigenlijk niet mocht. Van den\neen zeide hij: \xc2\xbbDat is er een die haast heeft!" een anderen kogel\nnoemde hij eene \xc2\xbbbij," een derde die langzaam over ons heen streek,\nmet een gefluit als een klagend gekerm, noemde hij een \xc2\xbbweeskind",\nhetgeen een algemeene hilariteit veroorzaakte.\n\nDe jonge rekruut die nog nooit in het vuur geweest was, boog bij\niederen kogel zijn hoofd op zij en rekte zijn hals uit, ook daarom\nlachten de soldaten. \xc2\xbbKen je hem, vroegen zij, dat je hem zoo groet?"\n\nZelfs Welentschuk, die gewoonlijk zoo onverschillig in het gevaar was,\nscheen niet op zijn gemak te zijn, hij toonde duidelijk hoe\nverontwaardigd hij was, dat wij geen kartetsen schoten naar den kant\nvanwaar de geweerkogels kwamen.\n\n--Wel ja! waarom mag hij ons ongestraft beschieten? Als men hem den\nmond van een houwitser toedraaide en hem goed wat schroot te slikken\ngaf, zou hij wel zwijgen, herhaalde hij voortdurend op knorrigen toon.\n\nInderdaad, het was tijd te gaan antwoorden. Ik beval voor het laatst\nnog een granaat te schieten, en dan met schroot te laden.\n\n--Schroot! commandeerde Antonoff en trad in den rook opgewekt met den\nwisscher naar het stuk, zoodra de granaat was afgeschoten.\n\nOp dit oogenblik hoorde ik, dat vlak achter mij het snelle gonzen van\neen kogel afgebroken werd door een korten slag. Mijn hart kromp ineen\nvan schrik.--Ik vrees dat een der onzen getroffen is, dacht ik. Maar\ntoch durfde ik mij niet omkeeren.\n\nEn inderdaad, dadelijk na den korten slag hoorde ik den zwaren val\nvan een lichaam, en het gekerm van een gewonde. \xc2\xbbIk ben getroffen,\nbroeders," zeide een pijnlijke stem, die ik herkende. Het was\nWelentschuk. Hij lag plat op zijn rug, tusschen het voorstel en het\nkanon. Zijn ranzel was op zij geslingerd. Zijn voorhoofd was vol\nbloed, en langs zijn rechteroog en zijn neus liep een dikke, roode\nstroom. Hij was in den buik getroffen, maar daar zag men weinig bloed;\nbij zijn val had hij zijn voorhoofd gekwetst aan een boomstomp.\n\nDat alles merkte ik eerst veel later op; in het eerste oogenblik zag\nik niets dan een verwarde massa en, naar het mij toescheen, vreeselijk\nveel bloed.\n\nGeen van de kanonniers, die het stuk bedienden sprak een woord.\nAlleen de jonge rekruut mompelde iets van: \xc2\xbbKijk eens, wat een bloed!"\nterwijl Antonoff een toornig \xc2\xbbhm!" liet hooren. Maar alles bewees, dat\nieders ziel vervuld was met de gedachte aan den dood. Men werkte met\nverdubbelden ijver; het kanon was in een oogenblik geladen, en de man,\ndie het schroot bracht, liep twee, drie passen om de plek heen, waar\nde gewonde lag te kermen.\n\n\nVIII.\n\nWie ooit heeft deelgenomen aan een gevecht, heeft ongetwijfeld zelf\ndat vreemde gevoel van afkeer--onlogisch, maar zeer sterk--ondervonden\ntegen de plaats, waar iemand gedood of gewond is. Ook mijn soldaten\ngaven toe aan dit gevoel, toen Welentschuk opgenomen en op den wagen\ngelegd moest worden, die gehaald was om hem te transporteeren.\n\nShdanoff naderde den gewonde knorrig en nam hem bij zijn schouders,\nzonder op zijn steeds sterker geschreeuw te letten.\n\n--Wat staat gij allen daar te kijken? Helpt een handje, riep hij. En\ndadelijk werd de gewonde omringd door een tiental mannen, helpers,\ndie haast niet noodig waren. Maar men had hem nauwelijks opgetild, of\nWelentschuk begon verschrikkelijke kreten te slaken en om zich heen\nslaan.\n\n--Wat hebt gij toch te schreeuwen als een haas? zeide Antonoff,\nterwijl hij hem stevig het been vasthield. Als gij niet ophoudt, laten\nwij u hier liggen.\n\nDe gewonde hield zich werkelijk stil; alleen herhaalde hij van tijd\ntot tijd:\n\n--O! dat is mijn dood! O! mijn broeders!\n\nEn toen hij op de kar was gelegd, hield hij zelfs op met kermen en ik\nhoorde hem op zwakken toon, maar zeer duidelijk, met zijn kameraden\npraten. Hij scheen hen vaarwel te zeggen.\n\nIn het vuur van den strijd ziet niemand gaarne een gewonde en als bij\ninstinkt spoedde ik mij weg van dit tooneel; ik gaf bevel hem naar de\nambulance te transporteeren en posteerde mij weer bij de stukken,\nmaar eenige oogenblikken later kwam men mij zeggen, dat Welentschuk\nnaar mij vroeg en ik begaf mij dadelijk naar hem toe.\n\nDe gewonde lag achter in de kar en klemde zich met de handen\nkrampachtig aan de beide kanten vast. Zijn gezicht, anders zoo breed\nen blozend van gezondheid, was in weinige sekonden totaal veranderd.\nHij scheen magerder en verscheidene jaren ouder geworden te zijn. Zijn\nlippen waren dun, bleek, met blijkbare inspanning op elkaar geperst,\nde vage, stompzinnige uitdrukking in zijn oogen had nu plaats gemaakt\nvoor een heldere en rustige; zijn voorhoofd en neus waren bebloed en\nde dood had er reeds zijn stempel op gedrukt.\n\nHoewel iedere beweging hem een onduldbare pijn veroorzaakte, vroeg hij\nof men zijn _tcheres_[19] met het geld van zijn linkerbeen wilde\nnemen.\n\n[19] Beurs in den vorm van een smallen gordel die de soldaten om hun\nknie winden.\n\nIk werd pijnlijk aangedaan door het zien van het naakte en blanke\nvleesch van zijn gezond been, toen men hem zijne laars uittrok en\ndaarna zijn tcheres losmaakte.\n\n--Er is drie en een halve roebel in, zeide hij, terwijl ik zijn\ntcheres in mijne handen nam. Wees zoo goed ze te bewaren.\n\nDaar de kar zich in beweging zette, liet hij weer stilhouden.\n\n--Ik ben aan een mantel begonnen voor luitenant Sulimoffsky en u heeft\nmij twee roebels gegeven; ik heb voor anderhalven roebel knoopen\ngekocht en den halven roebel heb ik in mijn beurs met de knoopen.\nGeef ze hem terug.\n\n--Goed, goed, antwoordde ik. Beterschap, broeder!\n\nHij antwoordde mij niet; de kar zette zich in beweging. Hij begon weer\nte kermen en te klagen op een toon, die u door de ziel sneed. Nu hij\nzich had losgemaakt van de zorgen dezer wereld, scheen hij het niet\nmeer noodig te achten zich in te houden, en hield hij aldus deze\nverlichting van pijn voor geoorloofd.\n\n\nIX.\n\n--Waar gaat gij heen? Kom terug! riep ik den rekruut toe, die met zijn\nreserve lontstok onder den arm en een stokje in de hand, met de\ngrootste koelbloedigheid de kar met den gewonde volgde.\n\nDoch hij draaide lui zijn hoofd naar mij om, mompelde iets en\nvervolgde zijn weg; ik moest een soldaat op hem afsturen om hem te\nhalen.\n\nHij nam zijn rood mutsje af en keek mij met een onnoozelen glimlach\naan.\n\n--Waar wilde je heen? vroeg ik hem.\n\n--Naar het kamp.\n\n--En waarom?\n\n--Waarom? Wel, omdat Welentschuk gewond is, zeide hij met hetzelfde\ndomme lachje.\n\n--En wat gaat dat jou aan? Je moet hier blijven!\n\nHij zag mij verwonderd aan. Vervolgens keerde hij zich rustig om,\nzette zijne muts weer op en ging naar zijn post terug.\n\n       *       *       *       *       *\n\nHet gevecht was over \'t algemeen gelukkig geweest. De Kozakken\nhadden, naar \'t heette, eene mooie charge gemaakt en drie Tartaren\nkrijgsgevangen gemaakt. De infanterie had voldoende hout en had\nin \'t geheel slechts zes gewonden. Bij de artillerie waren alleen\nWelentschuk en twee paarden buiten gevecht gesteld. Daarentegen was\nhet bosch gekapt over eene uitgestrektheid van drie wersten en de plek\nwas z\xc3\xb2\xc3\xb2 zeer veranderd, dat men haar niet herkende: waar men vroeger\nslechts de dichte woudzoom zag, was nu een groote open ruimte, bedekt\nmet rookende wachtvuren en met cavalerie en linietroepen, die naar het\nkamp toe gingen. Hoewel de vijand ons onophoudelijk met zijn\nkanonskogels en zijn musketvuur vervolgde tot het riviertje en het\nkerkhof, die wij des morgens gepasseerd waren, had de terugtocht\nzonder ongelukken plaats. Ik begon reeds te denken aan de koolsoep en\nde schapenrib met _kacha_,[20] die mij in het kwartier wachtten, toen\ner bevel kwam dat de generaal bevolen had bij het beekje eene schans\nte bouwen, waar het 3de bataillon van het regiment K** en een peloton\nvan de 4de batterij tot den volgenden morgen zouden blijven.\n\n[20] Gekookte roggegrutten.\n\nDe houtwagens en de karren met de gewonden, de Kozakken, de\nartillerie, de linietroepen, met het geweer op den schouder en\ntakkenbossen op den rug, defileerden met veel gedruisch en al zingende\nvoor ons heen. Op aller gelaat lag blijde vreugde--het bewustzijn dat\nhet gevaar achter den rug was, en de tijd van rust weldra zou\naanbreken. Alleen wij en het 3de bataljon moesten deze aangename\ngevoelens tot den volgenden dag uitstellen.\n\n\nX.\n\nTerwijl wij artilleristen bezig waren met onze stukken en de\nvoorwagens en de caissons rangschikten, zette de infanterie de geweren\naan rotten, stak de wachtvuren aan, bouwde hutten van takken en\nma\xc3\xafsstroo, en kookte de kacha.\n\nHet begon te schemeren. Blauwwitte wolken dreven langs den hemel; de\nduisternis had zich veranderd in een vochtigen nevel, die den grond en\nde mantels der soldaten bevochtigde, en de heele omgeving in donkere\nschaduwen hulde. De vochtigheid, die ik in mijn laarzen en in mijn\nhals voelde doordringen, de voortdurende beweging, het onophoudelijk\ngepraat, waaraan ik niet meedeed, de kleverige modder, waarop ik\nuitgleed en mijn leege maag, dat alles deed mij pijnlijk aan en stemde\nmij alleronaangenaamst na dezen dag van lichamelijke en geestelijke\nvermoeienis. Welentschuk wilde mij maar niet uit het hoofd. De heele,\neenvoudige geschiedenis van zijn soldatenleven hield ondanks mijzelven\nmijne verbeelding bezig. Zijn laatste oogenblikken waren even rein,\neven rustig geweest als zijn geheele leven. Hij had te eenvoudig, te\neerlijk geleefd, dan dat zijn oprecht geloof in het toekomstige,\nhemelsche leven in zijn laatste oogenblikken geschokt zou zijn\ngeworden.\n\n--God groet u, zeide Nikola\xc3\xafeff, terwijl hij mij naderde,--of gij zoo\ngoed wildet zijn bij den kapitein te komen, hij noodigt u thee met hem\nte drinken.\n\nMet moeite baande ik mij een weg tusschen de in rotten staande geweren\nen de brandende vuren door, en volgde Nikola\xc3\xafeff naar Bolchoff; ik\nverlangde naar het glas warme thee en het aangename gesprek, die mijn\nsombere denkbeelden zouden verdrijven.\n\n--Wel, hebt gij hem gevonden? hoorde ik Bolchoff in zijn verlichte\nma\xc3\xafshut zeggen.\n\n--Ik breng hem mee, Uwe Edelheid, antwoordde Nikola\xc3\xafeff met diepe\nbasstem.\n\nIn de hut, op een drogen viltmantel, zat Bolchoff met zijn uniform\nlosgeknoopt en zonder zijn pelsmuts. Naast hem stond een samovar te\npruttelen; op een trom stonden eetwaren klaar. Een kaars stond in den\nring van een bajonet, die met de punt in den grond stak.\n\n--Wat zegt gij ervan? vroeg hij, terwijl hij met trots zijn blik liet\ngaan over zijn gemoedelijke huishouding. Men zat daar inderdaad zoo\nlekker in de hut, dat ik alles vergat: de vochtigheid, de duisternis\nen den gewonden Welentschuk. Wij spraken over Moskou en over dingen,\ndie in heel geen verband stonden met den oorlog en den Kaukasus.\n\nNa een van die oogenblikken van stilte, die dikwijls zelfs in het\ndrukste gesprek voorkomen, zag Bolchoff mij eensklaps glimlachend aan.\n\n--Ik denk, dat gij u wel verwonderd hebt over ons gesprek van deze\nmorgen?\n\n--Neen, waarom? Het kwam mij alleen voor, dat gij te openhartig waart;\ner zijn van die dingen, die wij allen weten, en waarvan het niet\naltijd goed is te spreken.\n\n--Waarom niet? Als er slechts een middel bestond om dit leven te\nverwisselen voor een ander, zelfs voor het eentonigste en armoedigste,\nmits het geen gevaar of geen dienst meebracht, zou ik geen oogenblik\naarzelen.\n\n--Waarom keert gij niet naar Rusland terug? vroeg ik hem.\n\n--Waarom! herhaalde hij. O! daar denk ik al zoo lang over. Maar ik kan\nniet naar Rusland terugkeeren, voor ik de orde van Wladimir heb en die\nvan St. Anna om den hals met den graad van majoor, zooals ik het mij\nvoorstelde toen ik hierheen kwam.\n\n--En waarom dat? als gij u toch, zooals gij zegt, ongeschikt acht om\nin den Kaukasus te dienen?\n\n--Maar als ik mij nu nog meer ongeschikt acht om naar Rusland terug te\nkeeren, zooals ik er vandaan ben gekomen! Dat is ook een van die\nlegendes, die bij ons verspreid zijn door Passek, Sljeptsoff en\nanderen, te weten: dat men slechts in den Kaukasus behoeft te komen om\noverladen te worden met belooningen. Daar ginds verwachten allen\nwonder wat voor ons, terwijl ik hier nu al twee jaar ben en reeds twee\ncampagnes heb meegemaakt, maar nog niets heb gekregen. Maar ik bezit\ntoch nog zooveel eigenliefde dat ik voor geen geld hier vandaan wil,\nvoor ik majoor ben, en voor ik de St. Anna en de Wladimir om den hals\nheb. Ik heb me al zoo vertrouwd gemaakt met die gedachte, dat het mij\ndwars zit, als men eene belooning geeft aan Gnilokischkine, en niet\naan mij. En dan, hoe zou ik mij daarginds durven vertoonen aan mijn\nstarost, aan den koopman Kotjelnikoff, aan wien ik mijn koren verkoop,\naan mijne tante in Moskou, aan al die menschen, als ik na een\ntweejarig verblijf in den Kaukasus zonder de minste onderscheiding\nterugkom? Het is waar dat ik die menschen zelfs niet wil kennen, en\nhet is niet minder waar, dat zij zich evenmin om mij bekreunen; maar\nde mensch is nu eenmaal zoo, dat, al wil ik hen niet kennen, ik toch\nom hen mijn mooiste jaren verknoei, het geluk van mijn leven en mijn\ngeheele toekomst opoffer.\n\n\nXI.\n\nOp dit oogenblik hoorde men buiten de stem van den\nbataljonskommandant.\n\n--Wien hebt gij daar bij u, Nikola\xc3\xaf Fedorovitsch?\n\nBolchoff noemde mijn naam, en dadelijk kwamen er drie officieren de\nhut binnen: majoor Kirsanoff, zijn adjudant en kapitein Trossenko.\n\nKirsanoff was een klein, gezet man, met een dunnen knevel, blozende\nwangen en kleine, waterige oogjes. Deze oogjes maakten het typische\nvan zijn gelaat uit. Als hij lachte, bleef er niets van over dan twee\nvochtige, glanzende sterretjes, en deze sterretjes, gepaard aan zijn\nstrakke lippen en zijn langgerekten hals, gaven hem een hoogst\neigenaardige uitdrukking van beschroomheid.\n\nKirsanoff stond uitstekend aangeschreven in het regiment; zijn\nminderen verfoeiden hem niet, zijn meerderen achtten hem, hoewel de\nalgemeene opinie hem slechts een middelmatig verstand toeschreef. Hij\nkende zijn dienst in den grond, was nauwgezet en ijverig, had altijd\ngeld, hield er een eigen rijtuig en een kok op na, en wist zich een\nheel natuurlijke, trotsche houding te geven.\n\n--Waar hadt gij het over, Nikola\xc3\xaf Fedorovitsch? vroeg hij bij het\nbinnentreden aan Bolchoff.\n\n--Wel, over de aangenaamheden van het dienen in den Kaukasus.\n\nOp dit oogenblik merkte Kirsanoff mij, den eenvoudigen jonker, op. Om\nmij al zijn gewicht doen te voelen, vroeg hij, alsof hij het antwoord\nvan Bolchoff niet gehoord had, en met de oogen op de trom gericht:\n\n--Wel, zijt gij vermoeid, Nikola\xc3\xaf Fedorovitsch?\n\n--Neen, maar wij waren... wilde Bolchoff vervolgen.\n\nMaar de waardigheid van bataljons-kommandant eischte ongetwijfeld een\nnieuwe interruptie en een nieuwe vraag:\n\n--Is dat vandaag geen mooi treffen geweest?\n\nDe bataillons-adjudant was een jonge vaandrig, een pas bevorderd\njonker, een zachte, beschroomde jongen, met een verlegen, sympathiek\nen goedig gezicht. Ik had hem reeds meer bij Bolchoff gezien; de jonge\nman kwam dikwijls bij hem: hij placht te groeten, in een hoek te gaan\nzitten, uren lang niets te zeggen en sigaretten te rooken, dan stond\nhij op, boog weer en ging heen.\n\nHij was het type van een arm Russisch edelman; hij had de militaire\nloopbaan gekozen als de eenige, die in overeenstemming was met hetgeen\nhij geleerd had, en hooger dan alles in de wereld stelde hij zijn\nofficiersrang. Dit type blijft goedig en sympathiek ondanks de\nbelachelijke, onvermijdelijke tabakszak, kamerjapon, gitaar\nknevelschuier, zonder welke we het ons niet kunnen voorstellen.\n\nIn het regiment beweerde men, dat de adjudant er zich op beroemde,\ntegenover zijn oppasser altijd \xc2\xbbstreng, maar rechtvaardig" te zijn.\n\n--Ik straf niet dikwijls, maar wee! als men er mij toe noodzaakt.--En\neens, toen zijn oppasser dronken was, zijn meester bestal en zelfs\ndurfde beleedigen, zou hij zelf den schuldige naar de hoofdwacht\ngebracht, en bevolen hebben alles voor de strafoefening gereed te\nmaken, maar op het gezicht der toebereidselen was hij van streek\ngeraakt, zoo zelfs dat hij slechts kon uitbrengen:--Welnu, gij ziet\nhet... ik zou je toch kunnen... En hij was zoo verlegen geworden, dat\nhij maar stilletjes naar huis gesneld was.--Sinds dien tijd durfde hij\nzijn oppasser Tchernoff niet meer in de oogen zien. Zijn kameraden\nplaagden hem daar onophoudelijk mede, en meer dan eens hoorde ik den\nbraven jongen protesteeren, en met een kleur tot achter de ooren\nverzekeren dat er niets van waar was.\n\nHet derde personage, kapitein Trossenko, was een oude Kaukasi\xc3\xabr in de\nvolle beteekenis van het woord, dat wil zeggen, een man, voor wien\nzijne kompagnie zijne familie is geworden, de vesting, waar de staf\nresideert, zijn vaderstad, en de zangers van het regiment de eenige\nvreugde zijns levens; een man, voor wien alles wat geen Kaukasus was,\ngeen aandacht, ja zelfs het bestaan niet waard was terwijl alles wat\nde Kaukasus was, in twee deelen was verdeeld; het onze, en het\n_hunne_.\n\nHet eerste deel beminde, het tweede deel haatte hij met al de kracht\nzijner ziel. Hij was een man van kalme en beproefde dapperheid en,\nwat de hoofdzaak was: hij toonde een zeldzame goedheid in zijn\nomgang met zijn kameraden en zijn ondergeschikten, en een wanhopige\nopenhartigheid die, tegenover den adjudant en bonjourols, die hij om\neen of andere reden niet lijden mocht, bijna onbeschoftheid werd.\n\nToen hij de hut binnenkwam, stiet hij bijna met zijn hoofd door het\ndak; daarop bukte hij zich plotseling en ging op den grond zitten.\n\n--Nu? zeide hij.\n\nMaar toen hij plotseling een onbekend gezicht bemerkte, hield hij op\nen vestigde zijn wazige oogen op mij.\n\n--Waar hadt gij het toch over? vroeg de majoor en haalde zijn horloge\nuit om te zien hoe laat het was, ofschoon hij, naar mijn vaste\novertuiging, geen enkele reden had dat te weten.\n\n--Ja, hij vroeg mij, waarom ik hier bleef dienen.\n\n--Wel dat is duidelijk; Nikola\xc3\xaf Fedorovitsch wil zich in den Kaukasus\nonderscheiden en dan naar huis terugkeeren.\n\n--Welnu! Abram Iljitsch, en gij dan, waarom blijft gij in den\nKaukasus?\n\n--Ik? In de eerste plaats, weet gij, antwoordde de majoor, omdat wij\nallen moeten dienen zooals onze plicht ons voorschrijft.--Wat? voegde\nhij erbij, hoewel niemand iets gezegd had. Gisteren heb ik een brief\nuit Rusland gekregen, Nikola\xc3\xaf Fedorovitsch, vervolgde hij, blijkbaar\neen andere wending aan het gesprek willende geven. Men schrijft mij...\nO! \'t zijn wonderlijke vragen, die ze mij doen!\n\n--En welke vragen dan? vroeg Bolchoff.\n\nHij begon te lachen.\n\n--Inderdaad, rare vragen... Zij vragen mij of er jaloezie kan bestaan\nzonder liefde... Wel? en beurtelings zag hij ons vragend aan.\n\n--H\xc3\xa9? zeide Bolchoff glimlachend.\n\n--Ja, weet gij, het is in Rusland zoo kwaad niet, vervolgde hij, alsof\ner een heel logisch verband bestond tusschen zijne zinnen. Toen ik in\nTamboff was, in 1852, werd ik overal ontvangen of ik adjudant van den\nkeizer was. Geloof me, op het bal van den goeverneur, toen ik mijn\nentr\xc3\xa9e maakte, weet gij... werd ik uitstekend ontvangen. De vrouw van\nden goeverneur moet gij weten, onderhield zich met mij en vroeg mij\nover den Kaukasus, en allerlei meer... wat ik al niet weten moest...\nZij bekeken mijn gouden sabel, alsof het een rariteit was; zij vroegen\nmij, waarvoor ik die sabel had gekregen, en waarvoor St. Anna, en\nwaarvoor Wladimir; en ik ging maar vertellen... Wat? Ziet gij,\ndaarvoor is de Kaukasus goed, Nikola\xc3\xaf Fedorovitsch, vervolgde hij,\nzonder een antwoord af te wachten.--Wij Kaukasi\xc3\xabrs, wij zijn zeer\ngezien; een jonge man, weet gij, die stafofficier is en St. Anna en\nWladimir heeft, die is wat in Rusland... Wat?\n\n--En, gij zult er zeker wel wat bij gephantaseerd hebben, denk ik,\nAbram Iljitch? zeide Bolchoff.\n\n--Hi! hi! antwoordde de majoor, met zijn dommen lach.--Dat moet men\nwel, weet gij. Ja... en dan heb ik uitstekend gegeten en gedronken, in\ndie twee maanden.\n\n--Is het nogal goed in Rusland? vroeg Trossenko; hij sprak van Rusland\nof het China of Japan was.\n\n--Dat zou ik meenen. En wat een champagne wij gedronken hebben, in\ndie twee maanden, \'t is verschrikkelijk!\n\n--Wat ge zegt. Gij hebt ongetwijfeld limonade gedronken, zeide\nTrossenko. Als ik er bij geweest was, dan zou men eens gezien hebben,\nhoe een Kaukasi\xc3\xabr drinkt. Ik zou onze reputatie opgehouden hebben. Ik\nzou eens hebben laten zien, hoe men moet drinken, he! Bolchoff? voegde\nhij er bij.\n\n--Maar gij, oompje, gij zijt nu al meer dan tien jaar in den Kaukasus,\nzeide Bolchoff.--Herinnert gij u nog wat Ermoloff zeide? Abram Iljitch\nis hier echter nog maar zes jaar....\n\n--Wat, tien? Bijna zestien!.... riep Trossenko uit. Zeg eens, Bolchoff\nlaat ons wat te drinken brengen. Wat is het vochtig! Brr!.... H\xc3\xa9?\nvoegde hij er glimlachend bij, moeten wij niet wat drinken, majoor?\n\nMaar de majoor toonde zich reeds de eerste maal, dat de oude kapitein\nhem aansprak, ge\xc3\xabrgerd. Hij werd nu zichtbaar boos en verschanste zich\nin zijne waardigheid. Hij begon te neuri\xc3\xabn en keek opnieuw op zijn\nhorloge.\n\n--Welnu! ik ga wel nooit meer daarginds heen, vervolgde Trossenko,\nzonder acht te slaan op het stuursche uiterlijk van den majoor.--Ik\nben zelfs verleerd op zijn Russisch te loopen en Russisch te spreken.\nWat is dat voor een vreemde snoeshaan? zullen de lui zeggen. Neen,\nAzi\xc3\xab, niet Nikola\xc3\xaf Fedorovitsch? En bovendien, wat zou ik in Rusland\ndoen? Het is mij onverschillig, eenmaal wordt men toch doodgeschoten.\nDan zullen ze vragen:--Waar is Trossenko? Gesneuveld. Wat zult gij dan\nmet de 8ste kompagnie doen, wel? voegde hij er bij en wendde zich\nopnieuw tot den majoor.\n\n--Laat den dienstdoenden officier van het bataljon komen, schreeuwde\nKirsanoff, zonder den kapitein te antwoorden, hoewel hij, daar ben ik\nzeker van, geen enkele order te geven had.\n\n--En gij, jonge man, ik hoop dat gij tevreden zijt met uwe dubbele\nsoldij, zeide de majoor, na een oogenblik van stilte, tot den\nbataillonsadjudant.\n\n--Ja zeker, zeer tevreden.\n\n--Ik vind onze soldij zeer mooi, Nikola\xc3\xaf Fedorovitsch, vervolgde\nKirsanoff. Een jong officier kan er zeer gemakkelijk van rondkomen, en\nzich zelfs nog extratjes veroorloven.\n\n--Dat is te zeggen, Abram Iljitsch, zeide de adjudant schroomvallig.\n\'t Is waar dat wij nu dubbel traktement hebben, maar wij moeten toch\nook een paard houden.\n\n--Wat zegt gij daar, jongmensch? Ik ben ook vaandrig geweest, en\nik weet wat het is. Geloof mij, met een beetje overleg kan men best\nrondkomen. Daar: reken maar eens na, voegde hij erbij en boog den pink\nvan zijn linkerhand.\n\n--Wij maken onze soldij te voren op, dat is de heele rekening, zeide\nTrossenko, terwijl hij een glaasje vodka ledigde.\n\n--Nu, wat wilt gij daarmee zeggen?\n\nOp dit oogenblik verscheen er in de opening der hut een wit hoofd met\neen platten neus en een schrille stem zeide met een Duitsch accent:\n\n--Zijt gij hier, Abram Iljitsch? De officier van dienst zoekt u.\n\n--Kom binnen, Krafft, zeide Bolchoff.\n\nEen lange gestalte, gekleed in de uniform van den generalen staf,\ndook de hut binnen en begon ons allen hartelijk de hand te drukken.\n\n--Zoo! waarde kapitein, gij ook hier? zeide hij tot Trossenko.\n\nOndanks het twijfelachtige licht, sloop de nieuw aangekomene tot bij\nden kapitein, en, tot diens groote verwondering en ergernis, kuste hij\nhem de lippen.\n\n--\'t Is een Duitscher, die goede kameraadschap wil sluiten, dacht ik.\n\n\nXII.\n\nMijn onderstelling werd spoedig bevestigd. Kapitein Krafft vroeg wat\nvodka, die hij met den volksnaam _horilka_ noemde, liet een krachtig\nhm! hooren, wierp zich achterover en dronk het glas uit.\n\n--Welnu, heeren! Wat hebben we vandaag door de vlakten van de\nTschetschnia rondgedwaald, zoo begon hij.\n\nMaar toen hij den dienstdoenden officier bemerkte, zweeg hij dadelijk\nen liet den majoor tijd om zijne bevelen te geven.\n\n--Welnu! hebt gij de voorposten ge\xc3\xafnspekteerd?\n\n--Jawel, majoor.\n\n--Zijn de sluippatrouilles uitgezonden?\n\n--Jawel, majoor.\n\n--Beveel dan aan den kompagnies-kommandanten, dat zij hunne\nwaakzaamheid verdubbelen.\n\n--Jawel, majoor.\n\nDe majoor kneep zijn oogen dicht en verzonk in diep nadenken.\n\n--Zeg ook dat de manschappen hun kacha kunnen klaarmaken.\n\n--Zij zijn er mede bezig.\n\n--\'t Is wel; u kunt gaan.\n\n--Dus, wij waren bezig uit te rekenen, hoeveel een officier noodig\nheeft, vervolgde de majoor met een welwillenden glimlach aan ons\nadres. Laten wij eens zien. Gij hebt een jas en een broek noodig,\nnietwaar? Ja, stellen wij daarvoor vijftig roebels alle twee jaar, bij\ngevolg vijf en twintig roebels per jaar voor kleeding. Dan uw eten,\ndagelijks twee _abas_[21], niet waar?\n\n[21] Perzische munt, ongeveer f 0.40.\n\n--Ja, dat is zelfs veel.\n\n--Nu, laten wij nu maar eens rekenen twee abas. Dan, een paard met het\nzadel, dertig roebels per jaar onderhoud. Dat is alles. Wij hebben\ndus in \'t geheel vijf en twintig, en nog honderd twintig, en nog\ndertig, dat maakt honderd vijf en zeventig roebels. Er blijft dus voor\nluxedingen, voor suiker, thee en tabak, ongeveer twintig roebels over.\nDat komt uit, nietwaar Nikola\xc3\xaf Fedorovitsch?\n\n--Neen, met uw verlof, Abram Iljitch, zeide de adjudant schroomvallig.\nEr blijft niets over voor thee en suiker. Gij rekent dat een uniform\ntwee jaar duurt, terwijl men hier, in oorlogstijd, nooit broeken\ngenoeg heeft. En de laarzen? Ik verslijt een paar in de maand. En het\nlinnen, hemden, servetten, handdoeken en onderbroeken, die moet men\ntoch ook koopen. Als men het goed uitrekent, blijft er niets over, op\nmijn woord van eer, Abram Iljitch.\n\n--Ja, voetlappen dragen is een goed ding, zeide\n\nKrafft na een minutenlange stilte, op een toon van volle overtuiging.\n\'t Is eenvoudig, weet gij, \'t is Russisch.\n\n--Ik moet u doen opmerken, zeide Trossenko, dat hoe men de rekening\nook maakt, er uit zou volgen dat wij ons gebit wel in de kast kunnen\nleggen. Maar in werkelijkheid leven we er toch goed van; wij rooken\ntabak en drinken thee en vodka. Als gij even lang gediend hebt als ik,\nvervolgde hij, zich tot den vaandrig wendende, zult gij er ook goed\nvan weten te leven. Gij weet, heeren, hoe hij met zijn oppasser\nomspringt.\n\nEn schaterende van lachen vertelde Trossenko de geschiedenis van den\nvaandrig en zijn oppasser, ofschoon wij het verhaal meer dan\nduizendmaal gehoord hadden.\n\n--Wat zit gij daar toch als een roos te kijken, broertje? ging hij\nvoort tot den vaandrig, die een kleur kreeg en zat te zweeten en te\nglimlachen om er medelijden mee te krijgen....\n\n--\'t Is niet erg, broertje, ik ben ook als gij geweest, en zie nu\neens wat een kerel ik geworden ben. Laat er eens wat van die snaken\nuit Rusland komen--wij hebben er zoo gezien--zij krijgen krampen en\nrheumatiek; en ik, ik heb me hier ingeleefd;--ik heb hier mijn huisje,\nmijn bed en de rest. Begrijpt gij?\n\nDaarbij dronk hij nog een glas vodka.\n\n--He? zeide hij, terwijl hij Krafft strak in de oogen keek.\n\n--Dat is mijn man, dat is nog eens een ware, oude Kaukasi\xc3\xabr. Geef me\nuw hand!\n\nEn zich tusschen ons door dringende, ging hij naar Trossenko toe,\ngreep zijne hand en schudde die heel hartelijk.\n\n--Ja, wij kunnen zeggen, dat wij hier al heel wat hebben meegemaakt,\nzeide hij. In 1845.... gij waart er zonder twijfel ook bij, niet waar,\nkapitein? Herinnert gij u dien nacht van den 12den op den 13den,\ntoen wij tot aan de knie\xc3\xabn in de modder stonden? en den volgenden\nmorgen hebben wij de redoute aangevallen. Ik was toen bij den\nopperbevelhebber, wij hebben toen, in een enkelen dag, vijftien\nschansen genomen, herinnert gij u, kapitein?\n\nTrossenko knikte met het hoofd ten teeken van toestemming, en, de\nonderlip vooruitstekend, sloot hij de oogen.\n\n--Welnu, ziet gij... ging Krafft zeer opgewonden voort, met linksche\ngesticulaties, terwijl hij zich tot den majoor wendde....\n\nMaar de majoor, die dit verhaal ongetwijfeld reeds meer dan eens had\ngehoord, zag opeens zijn buurman met zoo\'n matte, onverschillige\nuitdrukking aan, dat Krafft zich van hem afwendde, en, na ons\nbeurtelings aangekeken te hebben, zich tot Bolchoff en mij richtte.\nWat Trossenko betreft, Krafft richtte geen enkelen keer gedurende zijn\nverhaal den blik op hem.\n\n--Welnu, ziet gij, toen wij des morgens uittrokken, zeide de\nopperbevelhebber tot mij: Krafft, neem die verschansingen. Gij weet\nallen, hoe het in den dienst gaat, men heeft geen aanmerkingen te\nmaken. Ik sloeg aan en zeide:--Tot uw orders, Excellentie! En daar\nging het vooruit! Toen wij bij de eerste verschansing kwamen, keerde\nik mij om en riep hun toe:--Weest niet bang, kinderen! Ziet goed\nuit je oogen! Wie achterblijft, dien sabel ik eigenhandig neer!\nMet een Russisch soldaat, weet gij, moet men eenvoudig te werk\ngaan. Daar valt eensklaps een granaat.... Ik kijk om: een, twee, drie\nsoldaten. Sch!... Toen kwamen de kogels.. Sch!.. Sch!... Sch!... Ik\nroep:--Voorwaarts, kinderen, volgt mij! Maar toen wij nader kwamen en\nik goed toekeek, zag ik daar... och.... gij weet wel... hoe heet dat\nook?\n\nEn de verteller maakte wanhopige gebaren om het woord te vinden.\n\n--Een gracht! zei Bolchoff.\n\n--Neen... Och, hoe heet ook... Goede God!... Maar hoe heet dat dan?...\nEen gracht! zeide hij levendig... Dus... het geweer omlaag... Hoera!\nTara-ta-ta-ta-ta!... Van vijanden geen spoor. Ziet gij... alles was\nverrast. Enfin... mooi!... Wij gaan verder... Een tweede schans.\nDaar was het een ander geval. Het bloed kookte ons al zoo\'n beetje,\nweet gij... Wij komen nader, wij kijken toe, ik zie een tweede\nverschansing; onmogelijk verder te komen. Daar.... Maar hoe heet dat\ntoch? Och! Gij weet wel...\n\n--Nog een gracht, zeide ik op mijne beurt.\n\n--Wel neen, antwoordde hij knorrig. Geen gracht! Maar... Kom, hoe heet\ndat dan toch?\n\nHij maakte met de hand een verlegen gebaar.\n\n--Och! mijn Hemel! Hoe heet dat ook weer?\n\nHij had er zichtbaar het land over, zoo zelfs dat men hem\nonwillekeurig te hulp trachtte te komen.\n\n--Eene rivier, misschien, zeide Bolchoff.\n\n--Neen, eenvoudig een gracht. Maar... wij storten er ons in, en toen,\nwilt gij wel gelooven... een vuur, een helsch vuur.....\n\nOp dit oogenblik riep iemand mij buiten. Het was Maximoff. En daar\nik, na de verhalen vol afwisseling der twee eerste redoutes, er nog\ndertien te slikken had, was ik blijde, van deze gelegenheid gebruik\nte kunnen maken om weer naar mijn sectie terug te gaan. Trossenko ging\nmet mij naar buiten.\n\n--Het zijn allemaal leugens! zeide hij op eenigen afstand van de\nhut.--Hij is er zelfs niet bij geweest, toen de schansen bestormd\nwerden.\n\nEn hij begon zoo hartelijk te lachen, dat ik zijn voorbeeld volgde.\n\n\nXIII.\n\nHet was reeds stikdonker, en alleen de wachtvuren wierpen een mat\nschijnsel op het kamp, toen ik, nadat mijn dienst afgeloopen was, bij\nmijn manschappen terugkwam. Een groote boomstam gloeide onder de asch.\nEr omheen zaten drie man, Antonoff, die op den ketel lette, waarin de\n_riabko_[22] kookte, verder Shdanoff, die peinzend met een stokje in\nde asch zat te roeren, en eindelijk Tschikine, met zijn kort pijpje,\ndat nooit aan wilde.\n\n[22] Soldatenkost: geweekte beschuit in reuzel gekookt.\n\nDe anderen sliepen reeds, sommigen onder de kruitwagens, anderen op\nbossen hooi of langs het vuur. Bij het zwakke schijnsel der gloeiende\nkolen onderscheidde ik ruggen, beenen en hoofden, die ik herkende.\nOnder den hoop was ook de jonge recruut, die bij het vuur lag en reeds\nscheen te slapen.\n\nAntonoff maakte plaats voor mij. Ik ging bij hem zitten en stak een\nsigaret aan. De reuk van den nevel en van den walmenden rook, die van\nhet vochtige hout opsteeg, verspreidde zich in de lucht en deed pijn\naan de oogen; uit den diepzwarten hemel viel nog altijd een motregen.\n\nRondom ons hoorden wij het regelmatig gesnurk, het geknetter van\ntakken in het vuur, het gemompel van stemmen en soms het gekletter\nvan de geweren der infanterie. De wachtvuren vlamden in de rondte en\nverlichtte op een kleinen afstand in het rond de zwarte gestalten\nder soldaten. Niet ver van mij bemerkte ik, in een van die verlichte\nruimten, silhouetten van naakte soldaten, die hun hemden boven het\nvuur uitschudden.\n\nVelen sliepen nog niet. Zij liepen te praten, op die ruimte van\ndertig meter in het vierkant. Maar de donkere, sombere nacht gaf\niets geheimzinnigs aan alles wat daar bewoog, alsof ieder onzer die\ndroefgeestige stilte op zich voelde drukken en bevreesd was die\nrustige harmonie storen.\n\nAls ik begon te spreken, gevoelde ik dat mijne stem haar gewonen klank\nniet had. Op de gezichten van al de soldaten las ik dezelfde stemming.\nIk dacht eerst, dat zij tot aan mijne komst over hunne gewonde\nkameraden gesproken hadden.\n\nVolstrekt niet. Tschikine vertelde, dat er militaire bagage te Tiflis\nwas gekomen, en verder den een of anderen streek van scholieren uit\ndie stad.\n\nOveral en altijd, maar vooral in den Kaukasus, heb ik opgemerkt dat\nonze soldaten veel takt hebben om gedurende het gevaar, gesprekken te\nvermijden, die den moed aan het wankelen zouden brengen. Bij de Russen\nis de moed geheel iets anders dan bij de volken van het Zuiden, wier\ngeestdrift even snel uitbarst en weer uitdooft; de Russische moed\nis even moeilijk op te wekken als uit te dooven. Hij heeft geen\neffectmiddel noodig, geen redevoeringen, oorlogskreten, liederen of\ntrommelslag; integendeel, hij behoeft kalmte, orde en ongedwongenheid.\nEen echt Russisch soldaat zal nooit pochen en snoeven; hij voelt nooit\nbehoefte zich op te winden en te verhitten gedurende het gevaar.\nIntegendeel: omzichtigheid, eenvoud en gave om in het gevaar iets\nanders te zien dan het gevaar, dat zijn de hoofdkenmerken van zijn\nkarakter.\n\nIk heb een soldaat aan het been zien getroffen worden, en hij maakte\nhet eerst een beweging van spijt, dat er een gat was in zijn nieuwe\npels. Een cavalerist, wiens paard onder hem was doodgeschoten, maakte\nzijn voeten los uit de stijgbeugels, maar nam ook het zadel mee, om\ndat niet verloren te laten gaan. Overbekend is een voorval uit het\nbeleg van Gergebel: in de werkplaats raakte de lont van een reeds\ngevulde bom aan het branden, en de vuurwerker beval aan twee helpers,\nde bom op te nemen en in de gracht te gooien; bij de gracht stond de\ntent van den kolonel, en de soldaten, vreezende de officieren, die in\nde tent sliepen, wakker te maken, wilden de bom een eind verder\ndragen; zij werden beiden in stukken geslagen.\n\nIk herinner mij nog uit de expeditie van 1852 hoe een der jonge\nsoldaten onder het gevecht tot de anderen zei: dat ze wel allen op de\nplaats zouden blijven, waarop al zijn kameraden hem met verwijten\noverstelpten over zijn dom geklets, dat zij zelfs niet wilden\nherhalen. En nu, op dit oogenblik, nu ieder slechts aan Welentschuk\nhad moeten denken, terwijl de Tartaren ons ieder oogenblik onverhoeds\nop het lijf konden vallen, luisterden allen naar de vroolijke\nverhalen van Tschikine, en niemand sprak een woord over het gevecht\nvan dien dag, noch over het dreigend gevaar, noch over den gewonde,\nalsof dat alles reeds God weet hoe lang was geleden of in het geheel\nniet was gebeurd. Het scheen mij echter toe, dat hun gezichten\ndroefgeestiger stonden dan gewoonlijk. Zij wijdden niet veel aandacht\naan den verteller, die zelf wel bemerkte dat men niet naar hem\nluisterde, maar toch rustig door sprak.\n\nMaximoff naderde het vuur en ging naast mij zitten, Tschikine was\nopgestaan om voor hem plaats te maken, hield met praten op en begon\nweer snelle halen aan zijn pijpje te doen.\n\n--De infanteristen hebben vodka laten halen in het kamp, zeide\nMaximoff na eene lange stilte. De uitgezonden manschappen zijn juist\nterug.\n\nHij spuwde in het vuur. Den onderofficier heeft gezegd, dat hij onzen\ngewonde gezien heeft.\n\n--Leeft hij nog? vroeg Antonoff, terwijl hij den ketel omroerde.\n\n--Neen, hij is dood.\n\nDe jonge recruut hief eensklaps zijn hoofd, met het roode mutsje, op,\nkeek Maximoff strak aan, daarna mij, ging toen weer liggen en wikkelde\nzich in zijn mantel.\n\n--Ziet gij wel? Hij heeft niet ongestraft den dood naast zich gezien,\ntoen ik hem wakker maakte in het park, zeide Antonoff.\n\n--Onzin, zeide Shdanoff en keerde den glimmenden boomstam om.\n\nAllen zwegen.\n\nTe midden der algemeene stilte hoorde men achter ons, in de richting\nvan het kamp, een schot. Onze tamboers meldden zich en sloegen een\nroffel. Toen het laatste geroffel was weggestorven, stond Shdanoff het\neerst op en nam zijne muts af. Wij volgden allen zijn voorbeeld.\n\nIn de onpeilbare duisternis van den nacht steeg een harmonieus koor\nvan mannenstemmen op: \xc2\xbbOnze Vader, die in de hemelen zijt, Uw naam\nworde geheiligd, Uw koninkrijk kome, Uw wil geschiede gelijk in den\nhemel als ook op de aarde; geef ons heden ons dagelijksch brood, en\nvergeef ons onze schulden, gelijk ook wij vergeven onze schuldenaren,\nen leid ons niet in verzoeking, maar verlos ons van den booze. Amen!"\n\n       *       *       *       *       *\n\n--Op dezelfde manier werd bij ons, in 1845, een der onzen verminkt,\nzeide Antonoff, toen wij, na onze mutsen weer opgezet te hebben,\nopnieuw om het vuur gingen liggen. Wij namen hem toen mee op een van\nonze stukken. Herinnert gij u, \'t was Schefftschenko, Shdanoff? Wij\nlieten hem eindelijk onder een boom liggen.\n\nOp dit oogenblik kwam een infanterist, met groote bakkebaarden en een\nlangen knevel, het geweer op schouder en den ransel op den rug, naar\nons vuur toestappen.\n\n--Met uw verlof, landsman. Een beetje vuur om mijn pijp aan te steken,\nzeide hij.\n\n--Ga uw gang; aan vuur mankeert het hier niet, merkte Tschikine op.\n\n--Gij spraakt zeker van Dargi? vroeg de soldaat aan Antonoff.\n\n--Van den veldtocht van 1845, bij Dargi, antwoordde Antonoff.\n\nDe soldaat schudde het hoofd, kneep zijn oogen dicht en hurkte naast\nons neer.\n\n--Ja, ja, daar is toen heel wat gebeurd, zeide hij.\n\n--En waarom liet gij hem liggen? vroeg ik aan Antonoff.\n\n--Het deed hem te zeer in zijn buik. Zoolang wij stilhielden, ging het\nnog, maar wij waren nauwelijks op weg, of hij begon te schreeuwen.\nHij smeekte ons, hem in Godsnaam daar te laten, maar wij hadden toch\nmedelijden met hem. En dan, _hij_ zat ons te nauw op de hielen; alleen\nvan ons stuk schoot _hij_ drie man en een officier dood; we konden\nonze batterij niet dan met de grootste moeite redden. Alles kwam ook\nop eens. Wij waren bang, dat wij het stuk zouden verliezen. En een\nmodder!\n\n--De ergste plaats, merkte de soldaat op, was aan den voet van den\nIndischen Berg.\n\n--Welnu, juist daar werd hij hoe langer hoe erger. Toen overlegden wij\nmet Anoschenka--een ouden brigadier--dat hij toch niet in het leven\nzou blijven, en hijzelf smeekte ons opnieuw dat wij hem in Godsnaam\nachter zouden laten. Laten wij hem hier dan maar neerleggen! Dat deden\nwij. Er stond op die plaats een groote boom. Wij namen eenige geweekte\nbeschuiten, die Shdanoff bij zich had, en legden die naast den\ngewonde. Wij zetten hem met den rug tegen den boom, deden hem een\nschoon hemd aan, namen afscheid van hem en lieten hem aan zijn lot\nover.\n\n--Was het een goed soldaat?\n\n--Een tamelijk goed soldaat, zeide Shdanoff.\n\n--Wat er met hem gebeurd is, God weet het! vervolgde Antonoff. Er\nzijn daar veel van de onzen gebleven.\n\n--Bij Dargi? vroeg de infanterist, terwijl hij opstond en zijne pijp\nuitklopte.\n\nHij deed opnieuw zijn oogen dicht en zeide hoofdschuddend:\n\n--Ja, ja, daar is toen heel wat gebeurd!\n\nMet die woorden ging hij heen.\n\n--Zijn er nog veel over, bij onze batterij, die den slag bij Dargi\nhebben meegemaakt? vroeg ik.\n\n--Veel? Shdanoff, ik, Patsan, die nu met verlof is, en vijf of zes\nanderen, meer niet.\n\n--Zeg eens, onze Patsan houdt het uit, zeide Tschikine, terwijl hij\nzijn beenen uitstak en met zijn hoofd tegen een boomstronk leunde. Me\ndunkt dat hij nu bijna een jaar weg is.\n\n--En gij, hebt gij wel eens een jaar verlof gehad? vroeg ik aan\nShdanoff.\n\n--Neen nooit, antwoordde hij met tegenzin.\n\n--\'t Is wel prettig naar zijn land terug te keeren als men wat heeft,\nof als men kan werken, zeide Antonoff, dan is iedereen thuis tevreden\nover je.--Maar aan den anderen kant, waarvoor zou men terugkeeren,\nals men slechts twee broeders heeft? ze hebben zelf moeite om rond\nte komen, laat staan dan een soldaat den kost te geven. Men kan niet\nveel meer uitvoeren, als men vijf en twintig jaar gediend heeft.\nEn bovendien, ik weet niet eens, of zij nog wel in leven zijn.\n\n--Hebt gij hun dan nooit geschreven?\n\n--Welzeker! Ik heb hun twee brieven gestuurd, maar nooit antwoord\ngekregen. Of zij zijn dood, of zij hebben het zoo arm, dat zij geen\ntijd hebben aan schrijven te denken. Waar moet ik dan heen?\n\n--Is dat lang geleden dat gij hun geschreven hebt?\n\n--Toen wij van Dargi terugkwamen, heb ik den laatsten brief\ngeschreven. Zing eens het lied van den kleinen berk, zeide Shdanoff\ntot Antonoff, die met de ellebogen op de knie\xc3\xabn zat te neuri\xc3\xabn.\n\nAntonoff zong \xc2\xbbDe kleine Berk."\n\n--\'t Is het lievelingslied van Shdanoff, zeide Tschikine, terwijl hij\nmij aan de mouw trok.--Telkens als Antonoff het zingt, gaat de oude er\nvan schreien.\n\nShdanoff zat eerst volslagen onbeweeglijk, de oogen op het vuur\ngevestigd; zijn gezicht, verlicht door het rosse schijnsel, zag er\nbuitengewoon droefgeestig uit, toen begon het op zij van zijn oogen\ntot aan zijn ooren te trillen; eindelijk stond hij op, spreidde zijn\nmantel op den grond uit en ging van het vuur af, in de schaduw liggen.\nKwam het omdat hij lag te woelen in afwachting van den slaap, was het\nde invloed van het treurige weer en de gedachte aan den dood van\nWelentschuk?... zooveel is zeker, dat het mij voorkwam dat hij weende.\n\nHet onderste deel van den boomstam, die verkoold was, flikkerde van\ntijd tot tijd op en verlichtte de gestalte van Antonoff, met zijn\ngrijzen knevel, zijn rood gezicht en de ridderorden op zijn mantel,\nde laarzen van een ander, een paar hoofden en een rug. Nog steeds\ndruppelde de trieste nevel neer, dezelfde muffe lucht van rook en\nvochtigheid drong mij nog in den neus. Hier en daar glinsterden nog\nsteeds de lichte stippen van vuren, die langzaam uitgingen. En te\nmidden van die algemeene stilte klonk het droefgeestige liedje van\nAntonoff weg. Toen het ophield, scheen het beantwoord te worden door\nhet geluid van de zwakke nachtelijke beweging in het kamp, het\ngesnork, het gekletter van de geweren der schildwachten, en zwak\ngefluister.\n\n--Twee mannen voor de wacht, Makatjuk en Shdanoff! riep Maximoff.\n\nAntonoff zweeg. Shdanoff stond op, zuchtte diep, stapte over den\nboomstam en richtte zich naar de kanonnen.\n\n15 Juni 1855\n\n\n\n\nEENE ONTMOETING TE VELDE MET EEN MOSKOUSCHEN BEKENDE.\n\n(_Uit de Kaukasische aanteekeningen van vorst Nechljudoff._)\n\n\nWij stonden te velde. De strijd liep ten eind, we hadden de kapping\nin \'t bosch bewerkstelligd en verwachtten elken dag van den staf het\nbevel tot terugkeer naar de vesting. Onze divisie batterijstukken\nstond aan de helling van een steilen bergrug, begrensd door de\nlieflijke bergbeek Metschik, en had in opdracht de voor ons\nuitgestrekte vlakte te beschieten. Op deze schilderachtige vlakte\nvertoonden zich, buiten bereik van ons schot, hier en daar, vooral \'s\navonds, groepen bereden bergbewoners, niet met vijandige bedoelingen,\nmaar louter uit nieuwsgierigheid naderbij stroomend, om \'t Russische\nleger te bekijken. \'t Was een heldere, stille, frissche avond, zooals\ngewoonlijk de Decemberavonden zijn in den Kaukasus; de zon was links\nachter de steile uitloopers van het gebergte weggezonken, en wierp\nhaar rozige stralen op de tenthutten, die over den berg verstrooid\nlagen, op de heen en weer loopende troepjes soldaten, en op onze beide\nkanonnen, die, plomp, als met uitgerekte halzen, onbeweeglijk, twee\nschreden voor ons op een aarden batterij stonden. In de heldere\navondlucht was het infanterie-piket, dat op den heuvel links van\nons verstrooid lag met zijn aan rotten staande geweren, de gedaante\nvan den schildwacht, een groep soldaten in den rook van het hoog\nopgestapelde wachtvuur duidelijk te zien. Rechts en links schemerden\nter halver hoogte op den berg op de zwarten, platgetreden grond de\nwitte tenten en achter de tenten, de donkere, ontbladerde stammen van\nhet plataanbosch, waarin onophoudelijk bijlslagen klonken, wachtvuren\nknetterden en de gevelde stammen krakend neerstorten. Een blauwachtige\ndamp steeg van alle zijden in kolommen omhoog naar den diepblauwen\nwinterhemel. Bij de tenten en omlaag bij den oever van de beek\ntrokken onder paardengetrappel en gehinnik de Kozakkendragonders\nen artilleristen voorbij, die hun paarden waren wezen drenken. Het\nbegon te vriezen; ieder geluid was zeer duidelijk waarneembaar en\nhet oog zag in de zuivere, heldere lucht heel ver weg in de vlakte.\nDe vijandelijke troepjes, die nu niet meer de nieuwsgierigheid der\nsoldaten opwekten, reden rustig over de helgele stoppels der\nma\xc3\xafsvelden; hier en daar schemerden achter de boomen de hooge zuilen\nder kerkhoven en de rookkolommen uit de aoels. Onze hut stond op een\nhoog en droog plekje dicht bij de kanonnen en het uitzicht was er\nbijzonder ver. Naast de tent, vlak bij de batterij, hadden we op een\nschoon plekje een houtblokkenspel ingericht. Gedienstige soldaten\nhadden hier gevlochten banken en een tafeltje gemaakt. Om al deze\ngemakken kwamen onze kameraden van de artillerie en eenige heeren van\nde infanterie \'s avonds gaarne naar onze batterij en ze noemde dit\nplekje de \xc2\xbbclub."\n\nHet was een prachtige avond. De beste spelers waren bijeen en we\nwierpen met de houtblokjes. Ik, vaandrig D. en luitenant O. hadden\ntwee partijen achtereen verspeeld en tot algemeene pret en gelach\nvan de toekijkende officieren en van de soldaten en oppassers, die\nvanuit hun tenten toekeken, hadden we de winners tweemaal op onzen\nrug van het eene einde naar het andere gedragen. Bijzonder grappig was\nhet, hoe de kolossale, dikke stafkapitein Sch. kuchend en opgeruimd\nglimlachend, met zijn beenen over den grond sleepend, op den kleinen,\nteeren luitenant O. reed. Het was echter al laat geworden. De\noppassers brachten voor ons zessen drie glazen thee zonder voet. Wij\nbraken het spel op en gingen naar de gevlochten banken. Daar stond een\nons onbekende man van middelbare grootte met kromme beenen; hij droeg\neen pels zonder jas er over en een muts van schapenvacht met lang\nafhangend, wit haar. Toen wij dichtbij gekomen waren, nam hij een paar\nmaal aarzelend zijn muts af en zette ze weer op, onderwijl maakte hij\ntelkens aanstalten om op ons toe te komen en bleef toch telkens weer\nstaan. Daar de onbekende echter wel zag, dat hij niet meer onopgemerkt\nkon blijven, nam hij zijn muts af, liep in een boog om ons heen en\ntrad op den stafkapitein Sch. toe.\n\n--Wel, Guscantini! Hoe maak je het, ouwe jongen? zei Sch. opgeruimd\ntot hem, nog lachend om zijn rit.\n\nGuscantini, zooals hij hem genoemd had, zette dadelijk zijn muts op\nen maakte een beweging alsof hij de handen in de zakken van zijn pels\nwilde steken; maar aan de naar mij toegekeerde zijde zat er geen zak\nen zijn kleine roode hand bleef links hangen. Ik had wel eens willen\nweten, wat dit wel voor een mensch was (een jonker of een gedegradeerd\nofficier) en zonder te bemerken dat mijn blik (de blik van een hem\nonbekend officier) hem verlegen maakte, nam ik zijn kleeding en zijn\nuiterlijk nauwkeurig op. Hij kon zoowat dertig jaar zijn. Zijn grauwe,\nronde oogjes keken ietwat slaperig, maar tegelijk toch ook onrustig\nonder de vuile, witte schapenvacht van zijn muts uit, die over zijn\nvoorhoofd hing. De dikke, onregelmatige neus tusschen de ingevallen\nwangen verried een ziekelijke, onnatuurlijke magerheid; de lippen,\nzeer spaarzaam bedekt door een dunnen, slappen, leelijken knevel,\nbewogen onophoudelijk onrustig, als wilden zij nu eens deze, dan\nweer een andere uitdrukking aannemen. Maar er was iets onvoltooids\nin iedere uitdrukking--overheerschend bleef in zijn trekken een\nuitdrukking van angst en gejaagdheid. Zijn magere, geaderde hals was\nmet een groenzijden doek omwonden, die onder zijn pels verborgen was.\nDe pels zelf was versleten en hem te kort, aan den kraag en op de\nplaats, waar de zakken moesten zijn, afgezet met hondenvel; zijn\npantalon was geruit en aschgrauw, zijn laarzen hadden korte, niet\nzwartgemaakte soldatenschachten.\n\n--Dek u, als \'t u belieft, zeide ik tot hem, toen hij weer, met een\nschuwen blik naar mij, de muts afnam.\n\nHij boog met een uitdrukking van dankbaarheid, zette zijn muts op,\nhaalde een vuilen katoenen tabakszak voor den dag en begon een sigaret\nte draaien.\n\nIk was zelf nog kort geleden jonker geweest, een oude jonker, die niet\nmeer deugde om jongere kameraden opgewekt kleine diensten te bewijzen,\nen een jonker zonder vermogen. Ik wist dus zeer goed hoe groot de\nmoreele druk is, waarin men leeft in zulk een positie, vooral als\nmen niet jong meer is en door eigenliefde beheerscht wordt; ik had\nmedelijden met ieder, die zich in een dergelijke positie bevond,\nen gaf me moeite zijn karakter, de mate en de richting van zijne\ngeestelijke vermogens te bepalen om daarnaar de mate van zijn moreel\nlijden te beoordeelen. Deze jonker of gedegradeerde officier leek me,\nafgaande op zijn onrustigen blik en de opzettelijke, onophoudelijke\nwisseling van zijn gelaatsuitdrukking, die ik bij hem opgemerkt had,\neen zeer verstandig, uiterst zelfbewust en daarom ook uiterst\nbeklagenswaardig mensch.\n\nDe stafkapitein Sch. stelde ons voor nog een partijtje te spelen; de\nverliezende partij zou, behalve den verplichten rit, eenige flesschen\nrooden wijn en rum, wat suiker, kaneel en kruidnagels geven om een\nbowl te maken, wat in dezen winter door de groote koude op onze\nexpeditie zeer in de mode was. Guscantini, gelijk Sch. hem weer\nnoemde, werd uitgenoodigd van de partij te zijn; v\xc3\xb2\xc3\xb2r echter het\nspel begon, voerde hij blijkbaar een inwendigen strijd tusschen de\nvreugde, die hem deze uitnoodiging deed en een zekeren angst; hij\nnam stafkapitein Sch. ter zijde en fluisterde hem iets in \'t oor. De\ngoedmoedige stafkapitein klopte hem met zijn vleezige, groote hand op\nden schouder en antwoordde luid:--Dat doet er niets toe, vadertje, ik\nvertrouw je.\n\nToen het spel ten einde was, en de partij, waartoe de onbekende\nsubalterne behoorde, gewonnen had en hij nu op een van onze\nofficieren, den vaandrig D. moest rijden, kreeg deze een kleur, ging\nnaar het bankje en bood den subaltern een sigaret als losgeld. Terwijl\nde warme wijn klaargemaakt werd en in de tent van den oppasser de\ndrukke bezigheid van Nikita vernomen werd, die iemand om kaneel en\nkruidnagels uitgestuurd had en wiens rug het vuile tentdek nu eens\nher- dan weer derwaarts schoof, namen wij met ons zevenen plaats op\nhet bankje, dronken om beurten thee uit de drie glazen, keken naar de\nvlakte v\xc3\xb2\xc3\xb2r ons, die zich juist in schemering ging hullen en keuvelden\nen schertsten over de wisselvalligheden van het spel. De onbekende in\nzijn pels nam geen deel aan het gesprek, weigerde hardnekkig de thee,\ndie ik hem meermalen aanbood, draaide, terwijl hij op Tartaarsche\nwijze op den grond zat, van fijn gesponnen tabak de eene sigaret na\nde andere, en rookte ze op, niet zoozeer omdat hem dat genot gaf, als\nwel, zooals gemakkelijk aan hem te zien was, om zich het air te geven\nvan iemand, die ergens mee bezig is. Toen er sprake van was, dat\nwellicht den volgenden dag de terugtocht zonder gevecht zou plaats\nhebben, richtte hij zich op zijn knie op en zeide, zich alleen tot\nstafkapitein Sch. wendende, dat hij bij den adjudant in huis was en\ndat hij zelf het bevel voor den terugtocht voor den volgenden dag\ngeschreven had. Wij zwegen allen terwijl hij sprak en ofschoon hij\nduidelijk zijn schuchterheid verried, noopten wij hem, deze, ons\nvreemdklinkende, mededeeling nog eens te herhalen. Hij herhaalde wat\nhij gezegd had, doch voegde erbij, dat hij bij den adjudant _geweest\nwas_, met wien hij _samengewoond had_ en dat hij daar _gezeten_ had,\ntoen men juist het bevel bracht.\n\n--Ziet ge, als ge niet liegt, vadertje, dan moet ik naar mijn\nkompagnie gaan en bevelen geven voor morgen, zeide kapitein Sch.\n\n--Neen... Waarom ook... Hoe kan men... Ik heb zeker... begon de\nsubalterne, maar hij zweeg weldra, scheen van plan den beleedigde te\nspelen, trok onnatuurlijke rimpels in zijn voorhoofd, bromde iets in\nzijn baard en begon weer een sigaret te maken. Maar er was niet genoeg\nfijne tabak meer in zijn katoenen zakje en daarom vroeg hij Sch. om\nhem een _sigaret te leenen_. We zetten het eentonige gesprek over den\noorlog, dat ieder kent, die wel eens aan een veldtocht deelgenomen\nheeft, tamelijk lang voort, beklaagden ons allen in dezelfde termen\nover de verveling en den langen duur van den tocht, oordeelden allen\nop dezelfden wijze over de chefs, prezen voor de zooveelste maal\ndezen, betreurden genen kameraad, gaven onze verwondering te kennen,\ndat deze zooveel gewonnen, gene zooveel verloren had, enz. enz.\n\n--Zie je, vadertje, onze adjudant, die heeft pech gehad, duchtig pech\ngehad! zei stafkapitein Sch.--Bij den staf won hij altijd. Met wien\nhij ook speelde, altijd won hij en nu verliest hij al twee maanden aan\n\xc3\xa8\xc3\xa8n stuk. Deze veldtocht heeft hem weinig geluk aangebracht. Ik geloof\ndat hij al 2000 roebel verloren heeft, en voor 500 roebel waarde aan\nvoorwerpen, het tapijt, dat hij Muschine afgewonnen had, de pistolen\nvan Nikita, het gouden horloge van Ssada, dat Morinzeff hem gegeven\nhad--alles is hij kwijt.\n\n--Eerlijk verdiend! zeide luitenant O., hij heeft al de anderen\nongenadig geplukt. Het was geen spelen met hem.\n\n--Eerst heeft hij ze allen geplukt, en nu is hij in de lucht\ngevlogen--zei kapitein Sch. met zijn prettigen lach. Guskoff woont bij\nhem in, en dien had hij ook bijna verspeeld, waarachtig! Is het niet\nwaar, vadertje? zei hij zich tot Guskoff wendende.\n\nGuskoff lachte. Zijn lach was treurig en smartelijk en gaf zijn gelaat\neen heel andere uitdrukking. Bij het zien daarvan was het mij, alsof\nik dezen man vroeger reeds gekend en ontmoet had, en ook kwam zijn\neigenlijke naam, Guskoff, me bekend voor. Maar hoe en waar ik hem\ngekend had, en waar ik hem aangetroffen kon hebben, dat kon ik me\nabsoluut niet te binnen brengen.\n\n--Ja, zei Guskoff en hief daarbij telkens den vinger naar zijn\nknevel, liet haar echter weer zinken, zonder hem aan te raken;--Pavel\nDmitrijewitsch heeft in dezen veldtocht geen geluk gehad, zulk\neen _veine de malheur_,[23] voegde hij er met ietwat moeielijke,\nmaar zuiver Fransche uitspraak bij, en daarbij kreeg ik weer dat\ngevoel, hem vroeger reeds ergens gezien te hebben.--Ik ken Pavel\nDmitrijewitsch heel goed, hij vertrouwt mij alles toe, ging hij voort.\nWij zijn oude kennissen, d. w. z., hij houdt van me, voegde hij er\nbij, blijkbaar verschrokken over zijn al te stoute bewering, dat hij\neen oude kennis van den adjudant was. Pavel Dmitrijewitsch speelt\nvoortreffelijk en--\'t is wel merkwaardig wat hem nu overkomt--nu is\nhij heelemaal buiten zichzelf, _la chance a tourn\xc3\xa9_,[24] voegde hij\ner, voornamelijk tot mij sprekende, aan toe.\n\n[23] hardnekkig ongeluk.\n\n[24] de kans is gekeerd.\n\nWe hadden Guskoff in het begin met hoffelijke opmerkzaamheid\naangehoord, maar toen hij ook nog dit Fransche zinnetje gezegd had,\nkeerden wij ons onwillekeurig van hem af.\n\n--Ik heb duizendmaal met hem gespeeld en u zult me toch moeten\ntoegeven dat het vreemd is, zei de luitenant met een bijzonderen\nnadruk op dat woordje _vreemd_, dat ik niet \xc3\xa8\xc3\xa8nmaal van hem gewonnen\nheb, geen cent. Waarom win ik wel van anderen?\n\n--Pavel Dmitrijewitsch speelt voortreffelijk, ik ken hem al lang,\nzeide ik. Ik kende den adjudant inderdaad reeds sedert jaren en had\nhem vaak gadegeslagen bij zijn spel, dat voor de middelen van een\nofficier bepaald hoog genoemd kon worden, en was altijd verrukt\ngeweest over zijn mooi, een weinig somber en steeds onbewogen gelaat,\nzijn gerekte, klein-Russische uitspraak, zijn mooie uitrusting en\npaarden, zijn afgemeten, zuid-Russische ridderlijkheid en vooral over\nzijn kunst om mooi, helder, begrijpelijk en opgewekt te spelen.\nMenigmaal--ik erken het berouwvol--werd ik, wanneer ik naar zijn\nvolle, witte handen met den brillantenring aan den wijsvinger keek,\ndie mij slag na slag afwonnen, woedend op dien ring, op die witte\nhanden en op de heele persoonlijkheid van den adjudant en dan kwamen\nbooze vermoedens tegen hem in mij op; maar wanneer ik daar dan in\nkoele bloede over nadacht, kwam ik toch tot de overtuiging dat hij\neenvoudig een beter speler was dan al de anderen, waarmee hij speelde.\nAls men zijn algemeene beschouwingen over het spel hoorde, dat men\nbijv. nooit een paroli moest weigeren, hoe men van een kleinen inzet\nmoest overgaan tot een grooteren, in welke gevallen men moest passen,\ndat een eerste spelregel was alleen met baar geld te spelen, enz. enz.\ndan wordt het een mensch steeds duidelijker, dat hij alleen daarom\nsteeds aan de winnende hand was, omdat hij behendiger en koelbloediger\nwas, dan wij allen. En nu bleek dat deze terughoudende speler, die zoo\nzeker van zichzelf was, gedurende den veldtocht alles verloren had tot\nop den laatsten stuiver, en niet alleen geld, maar ook stukken van\nzijn uitrusting, wat voor een officier wel een uiterste is.\n\n--Ik heb altijd verduiveld veel pech als ik met hem speel, ging\nluitenant O. voort, en ik heb me zelven al beloofd, niet meer met hem\nte spelen.\n\n--Wat zijt gij toch een rare drommel, vadertje, zeide Sch. en\nknipoogde naar mij, terwijl hij mij toeknikte en zich tot O. richtte.\nGe hebt 300 roebel verloren, niet waar, zooveel was het immers?\n\n--Meer, zei de luitenant vol ergernis.\n\n--En nu is u een licht opgegaan, maar te laat, vadertje! Iedereen weet\nimmers al lang dat hij de valsche speler van ons regiment is, zei\nSch.; hij kon zich haast niet houden van het lachen en was uiterst\ntevreden over zijn inval.--Daar staat Guskoff voor je, die prepareert\nde kaarten voor hem. Daarom zijn ze zulke dikke vrienden, vadertje. En\nstafkapitein Sch. lachte zoo hartelijk, dat zijn heele lichaam schudde\nen hij van zijn glas warmen wijn morste, dat hij juist in de hand\nhield. Er kwam een kleur op Guskoff\'s geel, vermagerd gelaat, hij\nbeproefde meermalen den mond open te doen, hief zijn vinger op naar\nzijn knevel en liet hem weer zakken naar de plaats, waar andere\nmenschen hun zakken hebben, stond op en ging weer zitten en zei\neindelijk met een vreemde stem tot Sch.:--Dat gaat te ver voor een\ngrap, Nikolai Iwanitsch. U zegt hier zulke dingen, waar menschen bij\nzijn, die mij niet kennen, en die me in een tot op den draad versleten\npelsjas zien, omdat... zijn stem stokte en weer gingen zijn kleine,\nroode handen met de vuile nagels van de pels naar zijn gezicht en\nstreken over zijn knevel, zijn haren en zijn neus, of wreven zijn\noogen of krabden zonder eenige noodzakelijkheid aan zijn kin.\n\n--Daar valt toch verder niet over te praten, we weten het immers\nallemaal, vadertje! ging Sch. voort, inwendig uiterst tevreden met\nzijn scherts en zonder in \'t minste erg te hebben op Guskoff\'s\nopwinding. Guskoff zei fluisterend nog een paar woorden, ging met den\nrechterelleboog op de linkerknie zitten, keek in deze onnatuurlijke\nhouding Sch. aan en trok een gezicht alsof hij verachtelijk\nglimlachte.\n\n--Neen, zei ik innerlijk overtuigd--toen ik dit lachen zag--ik heb hem\nniet alleen ergens gezien, maar ook met hem gesproken.\n\n--We hebben elkander al eens vroeger ontmoet, zeide ik tot hem, toen\nSch.\'s gelach begon te verstommen onder den indruk van het algemeene\nstilzwijgen. Guskoff\'s veranderlijk gelaat helderde plotseling op en\nzijn oogen vestigden zich voor het eerst met een zielsgelukkige\nuitdrukking op me.\n\n--Zeker, ik heb u aanstonds herkend, begon hij in \'t Fransch. In het\njaar 48 had ik vrij dikwijls het genoegen u in Moskou te ontmoeten bij\nmijn zuster Iwaschina.\n\nIk verontschuldigde mij dat ik hem in deze dracht en in deze nieuwe\nkleeding niet dadelijk herkend had. Hij stond op, trad op mij toe,\ndrukte met zijn klamme hand aarzelend en zwakjes de mijne en ging\nnaast mij zitten. In plaats van mij aan te zien, hij was immers\nzoo blij mij weer te zien, zag hij met een onbehagelijk blufferige\nuitdrukking den kring der officieren rond. Was het omdat ik in hem den\nman herkend had, dien ik eenige jaren geleden in zwarten rok in een\nsalon ontmoet had? was het omdat hij zich door deze herkenning opeens\nin zijn eigen achting voelde stijgen?--zooveel is zeker, dat, naar het\nmij toescheen, eensklaps zijn gelaat, zijn bewegingen zelfs veranderd\nwaren: zij toonden nu een opgewekten geest, kinderlijke ingenomenheid\nmet zichzelf en een zekere minachtende nonchalance, zoodat mijn oude\nkennis--ik moet het eerlijk bekennen--in weerwil zijner jammerlijke\npositie mij nu geen medelijden meer inboezemde, maar veeleer een zeker\nvijandig gevoel.\n\nIk herinnerde mij nog levendig hoe ik hem voor het eerst ontmoet had.\nIn het jaar 48 bezocht ik, gedurende mijn verblijf te Moskou, vaak\nIwaschin, met wien ik samen opgegroeid en door banden van oude\nvriendschap verbonden was. Zijn vrouw was een aangename gastvrouw, een\nbeminnelijke vrouw, zooals men pleegt te zeggen, maar die mij nooit\naangestaan had.... In den winter, dat ik bij hen verkeerde, sprak zij\nvaak met kwalijk verborgen trots van hare broeder, die kort geleden\nzijn studie be\xc3\xabindigd had en die, volgens haar, een der meest\nbeschaafde en in de deftige Petersburgsche kringen meest geziene\njonge mannen was. Daar ik Guskoff\'s vader, die zeer rijk was en een\naanzienlijke positie bekleedde, kende van hooren zeggen, en daar\nik de levensbeschouwing van zijn zuster kende, kwam ik den jongen\nGuskoff met een zeker vooroordeel te gemoet. Op een avond, toen ik\nbij Iwaschin op bezoek was, ontmoette ik bij hem een jongmensch van\nmiddelbare grootte, die naar het uiterlijk een zeer aangenamen indruk\nmaakte, in zwarten rok, wit vest en lichte das, en dien de gastheer\nverzuimde aan mij voor te stellen. De jonge man, die blijkbaar gereed\nstond om naar een bal te gaan, stond met zijn hoed in de hand voor\nIwaschin en redetwistte opgewonden, maar toch hoffelijk met hem\nover een onzer gemeenschappelijke kennissen, die zich toentertijd\nonderscheiden had in den Hongaarschen veldtocht. Hij was van oordeel\ndat deze kennis volstrekt geen held was en niet voor oorlog geschapen,\nzooals men van hem beweerde, doch eenvoudig een verstandig en\nbeschaafd man. Ik herinner me dat ik in deze diskussie partij vatte\ntegen Guskoff, en ik liet me meesleepen hem zelfs te bewijzen dat\nverstand en beschaving steeds omgekeerd evenredig waren aan dapperheid\nen ik herinner me hoe Guskoff mij op beminnelijke en verstandige\nmanier uiteenzette, dat dapperheid een noodwendig uitvloeisel van\nverstand en van een zekeren graad van geestelijke ontwikkeling was,\nen dat ik hem dit, wijl ik mij zelf voor een verstandig en beschaafd\nmensch hield, niet anders dan toegeven kon! Ik herinner me dat mevrouw\nIwaschin mij aan \'t einde van ons gesprek aan haar broeder voorstelde\nen hij mij met een neerbuigend glimlachje de hand reikte, waarvan hij\nden gelen handschoen eerst half af getrokken had en dat hij mij even\nzwak en aarzelend de hand drukte als nu. Hoewel ik tegen hem ingenomen\nwas, moest ik toenmaals Guskoff recht laten wedervaren en zijn zuster\ntoegeven, dat hij werkelijk een verstandig en beminnelijk jongmensch\nwas, dat in de voorname wereld wel succes moest hebben.\n\nHij was buitengewoon net en sierlijk gekleed, jong, had kalme,\nbescheiden manieren en een buitengewoon jeugdig, haast kinderlijk\nvoorkomen, om der wille waarvan men onwillekeurig de uitdrukking van\nzelfingenomenheid en den wensch, anderen zijn meerderheid te doen\ngevoelen, welke op zijn slim gelaat en vooral in den stereotiepen\nglimlach duidelijk merkbaar was, gaarne over \'t hoofd zag. Men wist\nelkaar te vertellen, dat hij dezen winter veel succes gehad had bij\nde Moskousche dames. Daar ik hem niet anders ontmoette dan bij zijn\nzuster, kon ik alleen uit de uitdrukking van geluk en tevredenheid,\ndie voortdurend sprak uit zijn jeugdig voorkomen en uit zijn soms\nwel wat onbescheiden verhalen opmaken in hoeverre dit beweren\ngerechtvaardigd was. We ontmoetten elkaar wel zes maal en spraken\ntamelijk veel met elkaar, of beter gezegd, hij sprak meestal Fransch\nop voortreffelijke wijze, in goed gekozen, bloemrijken bewoordingen\nen had er slag van anderen op aangename, beleefde manier in de rede\nte vallen. Hij onderhield zich vrijwel met iedereen, ook met mij,\ntamelijk uit de hoogte; en, gelijk steeds in den omgang met menschen,\nwier optreden wijst dat het voor hen vaststaat dat ze met mij uit de\nhoogte verkeeren kunnen, en die ik niet van meer nabij ken, voelde ik\nook nu, dat hij in dit opzicht volkomen in zijn recht was.\n\nNu, nu hij naast mij kwam zitten en mij de hand gaf, herkende ik heel\nduidelijk in hem diezelfde hoogmoedige uitdrukking van vroeger en het\nscheen mij toe alsof hij niet op heel eerlijke manier profiteerde\nvan zijn positie als ondergeschikte tegenover den officier, toen\nhij mij zoo losweg vroeg, wat ik al dien tijd uitgevoerd had en hoe\nik hierheen gekomen was. Hoewel ik op iedere vraag in het Russisch\nantwoordde, begon hij altijd weer in \'t Fransch; maar men kon merken\ndat hij het niet meer zoo vlot sprak als vroeger. Van zichzelf\nvertelde hij zoo terloops, dat hij na die ongelukkige, domme\ngeschiedenis (wat dat voor een geschiedenis was, weet ik niet en heeft\nhij mij ook nooit verteld) drie maanden in arrest gezeten had, toen\nwas hij naar het N-regiment in den Kaukasus gezonden en hij diende nu\nreeds drie jaar als gemeen soldaat in dit regiment.\n\n--Ge kunt niet gelooven, zei hij in \'t Fransch tot me, wat ik in dit\nregiment al niet heb moeten verduren van de officieren! Het is een\ngeluk voor me, dat ik den adjudant, over wien we daareven spraken, nog\nvan vroeger kende; hij is een goed mensch, werkelijk, zei hij op zijn\nhoffelijksten toon--ik woon bij hem in en voor mij is dat ten minste\neen kleine verlichting. _Oui, mon cher, les jours se suivent, mais ne\nse ressemblent pas_,[25] voegde hij er aan toe, maar stokte, kreeg een\nkleur en stond op, want hij bemerkte, dat de adjudant, over wien we\nspraken, op ons toekwam.\n\n[25] Ja, m\'n waarde, de dagen volgen elkaar op, maar gelijken niet op\nelkaar.\n\n--Wat een vreugde, een mensch te ontmoeten als gij! zei Guskoff nog\nfluisterend tot mij en ging heen, ik heb nog veel, heel veel met u te\nbepraten.\n\nIk zeide, dat het me zeer verheugde, maar ik moet erkennen dat Guskoff\nme in werkelijkheid een zeer onsympathiek, drukkend medelijden\ninboezemde. Ik had een gevoel dat ik me, met hem onder vier oogen,\nzeer onbehagelijk zou gevoelen, doch ik wilde gaarne velerlei van hem\nvernemen, vooral hoe het kwam dat hij, in weerwil van den rijkdom van\nzijn vader, in armoedige omstandigheden leefde, gelijk op te maken was\nuit zijn kleeding en zijn optreden. De adjudant begroette ons allen,\nalleen Guskoff niet en ging naast mij zitten op de plaats, waar even\nte voren de gedegradeerde zat. Hoewel nog steeds een bedaarde,\nlangzame en gelijkmoedige speler en een vermogend man, was Pavel\nDmitrijewitsch toch een heel ander mensch geworden, dan zooals ik hem\ngekend had in de beste dagen van zijn spel; hij scheen aldoor haast te\nhebben en liet zijn blikken onrustig rondzweven en er verliepen geen\nvijf minuten of hij, die anders altijd weigerde te spelen, sloeg\nluitenant O. een partijtje bank voor. Luitenant O. weigerde onder\nvoorwendsel dat de dienst hem geheel in beslag nam, in werkelijkheid\nechter omdat hij wist hoe weinig geld en goud Pavel Dmitrijewitsch nog\nmaar had en hij het niet verstandig achtte, zijn driehonderd roebel op\n\'t spel te zetten tegen de honderd of misschien nog minder, die hij\nkon winnen.\n\n--Zeg eens, Pavel Dmitrijewitsch, begon de luitenant, die blijkbaar\neen herhaling van het verzoek wilde voorkomen, is het waar wat er\ngezegd wordt, dat we morgen uit zullen rukken?\n\n--Ik weet het niet, antwoordde Pavel Dmitrijewitsch, er is slechts\neen order gekomen, dat we ons gereed zouden houden. Maar werkelijk,\nhet was beter als wij een partijtje speelden, ik verpand u mijn\nKabardiner.\n\n--Neen, het is nu al...\n\n--Den grauwen dan, als het niet anders kan, of, als het u liever is,\nom geld. Nu?...\n\n--Nu ja... Ik zou wel willen. U moet niet gelooven... begon de\nluitenant, aldus zijn eigen twijfel beantwoordende.--Maar morgen\nhebben we misschien een overrompeling of een marsch en daarom is het\nbeter nu uit te slapen.\n\nDe adjudant stond op en liep met de handen in den zak op het ontruimde\nplekje heen en weer. Zijn gezicht nam weer de gewone koele, min of\nmeer trotsche uitdrukking aan, die ik zoo gaarne in hem zag.\n\n--Wilt u niet een glaasje warmen wijn? vroeg ik hem.\n\n--Gaarne! En hij kwam naar mij toe, doch Guskoff nam mij snel het glas\nuit de hand en bracht het den adjudant; daarbij deed hij zijn best hem\nniet aan te zien. Hij zag dus de lijn, die de tent samenhield niet,\nstruikelde daarover, liet het glas vallen en viel voorover.\n\n--Wat een hansworst! zei de adjudant, die reeds zijn hand naar het\nglas uitgestrekt had.\n\nAllen schoten in een luiden lach, Guskoff niet uitgezonderd, die\nonderwijl zijn magere knie, welke hij bij het vallen onmogelijk\nbezeerd kon hebben, met de eene hand wreef.\n\n--Zooals de beer den kluizenaar bediend heeft,[26] ging de adjudant\nvoort, zoo bedient hij mij iederen dag! Alle piketpaaltjes van de tent\nheeft hij al uitgerukt, hij struikelt altoos.\n\n[26] Zinspeling op een bekende fabel van Lafontaine.\n\nGuskoff verontschuldigde zich bij ons, zonder naar hem te luisteren en\nkeek mij met een bijna onmerkbaar, treurig glimlachje aan, waarmee hij\nte kennen scheen te geven dat ik de eenige was, die in staat was hem\nte begrijpen. Hij was beklagenswaardig en de adjudant, scheen om een\nof andere reden vertoornd tegen zijn tentgenoot en wilde hem bepaald\nniet met rust laten.\n\n--Nu, handig jongmensch, waar valt ge eigenlijk niet?\n\n--Wie zou ook niet struikelen over al die paaltjes, Pavel\nDmitrijewitsch, zei Guskoff, u is eergisteren zelf gestruikeld.\n\n--Ja, vadertje, ik ben geen ondergeschikte, van mij wordt geen\nhandigheid gevergd.\n\n--Hij mag loome voeten hebben, viel de stafkapitein bij, maar een\nondergeschikte moet kunnen springen...\n\n--Eigenaardige scherts!... zei Guskoff bijna fluisterend en sloeg de\noogen neer. De adjudant was blijkbaar niet goed geluimd tegen zijn\ntentgenoot. Hij luisterde gretig naar ieder zijner woorden.\n\n--Men zal hem weer in hinderlaag moeten zenden, zei hij zacht tot Sch.\nwendende en met een knipoogje op den ondergeschikte wijzend.\n\n--Daar zullen er weer tranen gestort worden, zei Sch. glimlachend.\nGuskoffs oogen waren niet meer op mij gericht, hij deed alsof hij\ntabak nam uit het zakje, waarin al lang niets meer was.\n\n--Houd u gereed een hinderlaag te betrekken, zei Sch. lachend. De\nboodschappers hebben heden bericht, dat er een aanval op het kamp\ngedaan zal worden en nu is het zaak vertrouwde luidjes uit te zenden.\n\nGuskoff glimlachte besluiteloos, als maakte hij zich gereed iets te\nzeggen en sloeg meermalen smeekende blikken op Sch.\n\n--Nu ja, ik ben al meermalen gegaan en ik zal weer gaan, als ik\ngezonden word, bracht hij stamelend uit.\n\n--Ge zult gezonden worden.\n\n--Dan zal ik gaan. Wat moet ik doen?\n\n--Wel, juist zooals in Argim waar ge van uw post weg geloopen zijt en\nuw geweer weggeworpen hebt... zei de adjudant, wendde zich toen van\nhem af en begon ons de orders voor den volgenden dag uiteen te zetten.\n\nInderdaad verwachtte men in den nacht een beschieting van het kamp\ndoor den vijand en voor den volgenden dag een of andere beweging. De\nadjudant praatte nog over allerlei algemeene dingen en sloeg toen,\nalsof hem dat bij toeval juist te binnen schoot, luitenant O. voor\neen spelletje te kaarten. Tegen verwachting was luitenant O. het daar\nvolkomen mee eens en ze gingen met Sch. en den vaandrig in de tent van\nden adjudant, die een groene speeltafel en kaarten had. De kapitein,\nde kommandant van onze afdeeling, ging in zijn tent slapen, ook de\nandere heeren gingen uit elkaar en ik bleef met Guskoff alleen. Ik had\nme niet vergist--inderdaad was het mij onbehagelijk te moede met hem\nonder vier oogen te zijn. Onwillekeurig stond ik op en begon langs\nde batterij op en neer te loopen. Guskoff liep zwijgend naast me en\nmaakte haastige en onrustige bewegingen om niet bij mij achter te\nblijven en me niet vooruit te loopen.\n\n--Ik stoor u toch niet? zeide hij met zachte, klagende stem.\n\nVoor zoover ik in de duisternis zijn gezicht kon zien, scheen het mij\ntoe nadenkend en treurig te zijn.\n\n--Niet in \'t minst, antwoordde ik, daar hij echter het gesprek niet\nbegon en ik niet wist, wat ik hem zou zeggen, bleven we een geruimen\ntijd zwijgend op en neer loopen.\n\nDe schemering had reeds plaats gemaakt voor de volslagen duisternis\nvan den nacht; boven de zwarte omtrekken der bergen vlamde de\nlucht soms helder op, boven onze hoofden fonkelden aan den blauwen\nwinterhemel kleine sterren, van alle zijden laaiden in rooden gloed\nde vlammen der rookende wachtvuren op, dicht voor ons schemerden de\ngrauwe tinten en de sombere, zwarte aarden wal onzer batterij door den\nnevel. Bij het dichtstbijzijnde wachtvuur, waarom heen onze oppassers\nzich lagen te warmen en zacht praatten, glansde van tijd tot tijd het\nbrons onzer zware kanonnen op de batterij en werd de gedaante van\nden schildwacht met zijn los omgeworpen mantel zichtbaar, die met\nafgemeten passen aan den voet van den aardwal op en neer wandelde.\n\n--Ge kunt u niet voorstellen, welk een genot het voor mij is, te\nspreken met een mensch als gij! zei Guskoff tot me, ofschoon hij nog\ngeen woord tot mij gezegd had.--Dat kan alleen hij begrijpen, die zich\neenmaal in mijn positie bevonden heeft.\n\nIk wist niet wat hem te antwoorden en dus zwegen we weer beiden,\nhoewel hij blijkbaar lust had zijn gemoed uit te storten en ik om hem\naan te hooren.\n\n--Waarom zijt ge... Waarom hebt ge moeten lijden? vroeg ik hem ten\nslotte, daar mij niets beters inviel om het gesprek te beginnen.\n\n--Hebt ge niets gehoord van die ongelukkige historie met Metenine?\n\n--Ja, het was een duel, geloof ik; ik heb er terloops over hooren\nspreken, antwoordde ik, ik ben al een heele poos in den Kaukasus.\n\n--Neen, geen duel; het is een domme, vreeselijke geschiedenis! Ik wil\nu alles vertellen, als ge het niet weet. Het was in hetzelfde jaar,\ndat ik u bij mijn zuster ontmoette, ik woonde toen te Petersburg. Ge\nmoet weten, ik had toen wat men noemt _une position dans le monde_[27]\nen een heel goede, om niet te zeggen een schitterende. _Mon p\xc3\xa8re me\ndonnait 10000 par an._[28] In het jaar 1849 werd me het uitzicht\ngeopend op een betrekking bij het gezantschap te Turijn: mijn oom\nvan moederszijde kon zeer veel voor mij doen en was daar steeds zeer\ngaarne toe bereid. Het is al lang geleden, _j\'\xc3\xa9tais re\xc3\xa7u dans la\nmeilleure soci\xc3\xa9t\xc3\xa9 de P\xc3\xa9tersbourg, je pouvais pr\xc3\xa9tendre_[29] op een\nprachtige partij. Ik had geleerd, wat wij allemaal leeren op school,\neen bijzondere ontwikkeling bezat ik dus niet, ik heb weliswaar later\nveel gelezen, _mais j\'avais surtout ce jargon du monde_,[30] ge weet\nwel; en hoe ik ook verder mocht zijn, ik gold, God weet waarom, voor\neen der voornaamste jongelui van Petersburg. Wat mij een bijzondere\npositie gaf in de openbare meening, _c\'est cette liaison avec Mme\nD._,[31] over wie in Petersburg veel gesproken werd; doch ik was\nnog heel jong en achtte toen niet veel op al die voordeelen. Ik\nwas eenvoudig jong en dom. Wat was meer noodig? Toentertijd had in\nPetersburg deze Metenine een reputatie... en Guskoff ging door me de\nheele geschiedenis van zijn ongeluk te verhalen, die ik hier echter\nwil overslaan, omdat ze heel niet interessant is.--Twee maanden zat\nik in de gevangenis, ging hij voort, moederziel alleen en wat heb\nik in dien tijd al niet overdacht! Maar weet ge, toen alles voorbij\nwas, toen om zoo te zeggen ieder verband met het verleden voorgoed\nverbroken was, toen was het mij minder zwaar te moede. _Mon p\xc3\xa8re, vouz\nen avez entendu parler_[32], is voorzeker een man met een ijzeren\nkarakter en met vaste overtuigingen, _il m\'a d\xc3\xa9sh\xc3\xa9rit\xc3\xa9_[33] en heeft\nalle relaties met mij afgebroken. Zijn overtuiging gebood hem zoo\nte handelen en ik maak er hem volstrekt geen verwijt van; _il a \xc3\xa9t\xc3\xa9\ncons\xc3\xa9quent_.[34] Daarom heb ik ook geen enkele poging gedaan om hem\naan zijn besluit ontrouw te doen worden. Mijn zuster was in het\nbuitenland. Mevr. D. was de eenige, die mij schreef, toen men haar dit\ntoestond en mij haar hulp aanbood; maar ge zult begrijpen, dat ik dit\nweigerde en dat ik gebrek had aan al de kleinigheden, die in zulke\nomstandigheden een weinig verlichting geven: ik had noch boeken, noch\nlinnengoed, noch eten--niets! Ik heb toen veel, zeer veel nagedacht.\nIk begon alles met heel andere oogen te beschouwen; over het gerucht\nbijv. en het geklets van de menschen in Petersburg, bekommerde ik mij\nniet in \'t minst--het vleide me ook niet in \'t minst--dat alles leek\nme eenvoudig belachelijk. Ik voelde dat het mijn eigen schuld was, dat\nik onvoorzichtig, jeugdig dwaas gehandeld had, dat ik mijn carri\xc3\xa8re\ngebroken had en dacht aan niets anders, dan hoe ik dit weer goed zou\nkunnen maken. Ik voelde de kracht en de energie daarvoor in mijn\nbinnenste. Uit de gevangenis werd ik, zooals ik u zeide naar den\nKaukasus gestuurd, naar het N. regiment. Ik had gemeend--ging hij\nvoort, steeds levendiger sprekend--dat het hier in den Kaukasus _la\nvie de camp_[35] was, dat hier eenvoudige, brave menschen waren, met\nwie ik zou kunnen verkeeren, dat er hier krijgsgevaar te trotseeren\nwas--dat alles zou juist passen bij mijn gemoedsstemming en ik zou een\nnieuw leven beginnen. _On me verra au feu_[36], men zal van me gaan\nhouden, me leeren waardeeren, niet alleen om mijn naam--men zal mij\neen orde schenken, me tot onderofficier bevorderen, de straf opheffen\nen ik zal weer naar mijn geboortegrond terugkeeren _et vous savez avec\nce prestige du malheur_.[37] Maar, _quel d\xc3\xa9senchantement!_[38] Ge kunt\nu niet voorstellen, hoezeer ik me vergist heb!... Ge kent immers het\nkorps officieren van ons regiment?--Hij zweeg vrij lang en scheen\nte verwachten, dat ik hem zou zeggen, dat ik wist, hoe slecht de\nofficieren hier waren. Maar ik antwoordde hem niet. Het stuitte mij,\ndat hij, waarschijnlijk omdat ik Fransch verstond, verwachtte dat ik\ntegen het korps officieren ingenomen zou zijn, terwijl ik integendeel\ndoor mijn langer verblijf in den Kaukasus zoover gekomen was, het op\nzijn juiste waarde te schatten en het duizendmaal hooger te schatten\ndan den kring, waaruit de heer Guskoff afkomstig was. Ik wilde hem dit\nzeggen, doch zijn positie weerhield mij daarvan.\n\n[27] Een positie in de wereld.\n\n[28] Mijn vader gaf mij 10000 roebel per jaar.\n\n[29] Ik werd ontvangen in de beste gezelschappen van St. Petersburg,\nik kon aanspraak maken.\n\n[30] Maar vooral was ik goed thuis in dien eigenaardigen spreektrant\nder voorname wereld.\n\n[31] Dat is die verhouding met Mevr. D.\n\n[32] Mijn vader, over wien ge wel hebt hooren spreken.\n\n[33] Hij heeft mij onterfd.\n\n[34] Hij is konsekwent geweest.\n\n[35] Het kampleven.\n\n[36] Men zal me in het vuur zien.\n\n[37] En ge weet, met dat prestige, dat het ongeluk iemand geeft.\n\n[38] Welk een ontgoocheling!\n\n--In het N. regiment is het korps officieren duizendmaal slechter dan\nin dit, ging hij voort. _J\'esp\xc3\xa8re que c\'est beaucoup dire_[39], ge\nkunt U niet voorstellen, hoe ze zijn! Van de jonkers en de gewone\nsoldaten wil ik hier niet spreken. Dat is een verschrikkelijke troep!\nIn den beginne ontvingen ze me goed, dat is zoo, maar later, toen zij\nzagen, dat ze me behoorden te verachten, (dat zagen ze aan onmerkbare,\nkleine dingen, ge begrijpt wel, waaruit ze opmaakten dat ik een heel\nander mensch moest zijn dan zij, een, die ver in stand boven hen\nstond), toen werden ze nijdig op me en begonnen me allerlei kleine\nvernederingen aan te doen. _Ce que j\'ai eu \xc3\xa0 souffrir, vous ne vous\nfaites pas une id\xc3\xa9e._[40]\n\nDan de onwillekeurige omgang met de jonkers, en dan: _avec les petits\nmoyens, que j\'avais, je manquais de tout_[41], ik had niets, dan wat\nmijn zuster mij zond. Een bewijs hoeveel ik te lijden had, is, dat ik,\nmet mijn karakter, _avec ma fiert\xc3\xa9, j\'ai \xc3\xa9crit \xc3\xa0 mon p\xc3\xa8re_,[42] ik\nsmeekte hem, mij toch maar iets te zenden. Ik begrijp heel goed, dat\nmen, als men vijf jaar zulk een leven geleid heeft, worden kan zooals\nonze gedegradeerde Dromoff, die met gemeene soldaten drinkt en aan\nalle officieren brieven schrijft, waarin hij om drie roebel \xc2\xbbte leen"\nvraagt en die hij onderteekent: _tout \xc3\xa0 vous_[43] Dromoff. Men moet\neen karakter hebben als het mijne om in deze vreeselijke positie niet\ngeheel en al onder te gaan. Hij liep een poos lang zwijgend naast\nmij. _Avez-vous un papiros?_[44] vroeg hij.--Ja, waar was ik ook weer\ngebleven? Juist. Ik kon dat leven niet uithouden, lichamelijk niet;\nwant hoe vreeselijk het ook was, hoezeer ik ook leed door honger en\nkou, al leidde ik ook het leven van een gemeen soldaat, toch hadden de\nofficieren nog eenige achting voor me--had ik in hun oog nog een zeker\nprestige. Ze zonden me niet op wacht, lieten me niet exerceeren. Dat\nzou ik niet verdragen hebben. Maar mijn moreel lijden was ontzettend.\nEn wat het allerergste was, ik zag geen uitweg uit dezen toestand. Ik\nschreef aan mijn oom, smeekte hem, mij tenminste naar dit regiment te\nlaten overplaatsen, dat tenminste de veldtocht meemaakt, en ik dacht:\nhier dient Pavel Dmitrijewitsch, _qui est le fils de l\'intendant de\nmon p\xc3\xa8re_,[45] die zal mij tenminste van dienst kunnen zijn. Mijn\noom voldeed aan mijn verzoek,--ik werd overgeplaatst. Na dat andere\nregiment, kwam dit mij voor als een verzameling van kamerheeren.\nOok was Pavel Dmitrijewitsch daar; hij wist wie ik was, en ik werd\nvoortreffelijk ontvangen. Op verzoek van mijn oom, Guskoff, _vous\nsavez?_[46]... Maar ik maakte de opmerking, dat deze menschen zonder\nopvoeding of verstand een man niet kunnen achten, noch hem hun achting\nbetoonen, wanneer hij niet den stralenkrans van rijkdom en aanzien\nheeft. Ik merkte op hoe langzamerhand, toen zij bespeurd hadden dat\nik arm was, hun omgang met mij \xc3\xa0l onverschilliger en eindelijk bijna\nminachtend werd. Het is vreeselijk, maar het is de volle waarheid.\n\n[39] Mij dunkt, dat dit heel wat gezegd is.\n\n[40] Wat ik te lijden gehad heb, daar kunt ge u geen voorstelling van\nmaken.\n\n[41] Bij de geringe middelen, waarover ik beschikte, had ik aan alles\ngebrek.\n\n[42] Met mijn trots, heb ik aan mijn vader geschreven.\n\n[43] Geheel de uwe.\n\n[44] Hebt ge een sigaret voor me?\n\n[45] Die de zoon is van den rentmeester mijns vaders.\n\n[46] Weet gij?\n\nIk heb hier deelgenomen aan verschillende veldtochten, ik heb\ngestreden, _on m\'a vu au feu_[47], ging hij voort--maar wanneer zal\ner aan dat alles een einde komen? Ik geloof wel nooit; en mijn\nkrachten en mijn energie beginnen uitgeput te raken. Toenmaals had ik\nmij een beeld gevormd van _la guerre, la vie de camp_,[48] maar ik\nzie dat het alles heel anders is: in een pelsjas, ongewasschen, met\nsoldatenlaarzen aan, gaat men op hinderlaag en ligt men den geheelen\nnacht door in een hollen weg, met den eerste den beste, die voor\ndronkenschap bij de soldaten ingedeeld is en ieder oogenblik kan men\nvan uit de boschjes doodgeschoten worden--ik of die andere, dat is\nprecies hetzelfde... Daar helpt geen dapperheid tegen, dat is\nafschuwelijk, _c\'est affreux, \xc3\xa7a tue_.[49]\n\n[47] Men heeft mij in het vuur gezien.\n\n[48] De oorlog, het kampleven.\n\n[49] Dat is vreeselijk, dat maakt iemand dood.\n\n--Nu ja, maar ge zult nu toch voor den veldtocht onderofficier, en in\nhet volgende jaar vaandrig worden, zei ik.\n\n--Ja, dat kan ik, dat heeft men mij beloofd, maar dat duurt nog twee\njaar, en misschien nog langer, en wat dat zeggen wil, twee zulke\njaren, als iemand d\xc3\xa0t eens weten kon! Stel u het leven met dien Pavel\nDmitrijewitsch voor: kaartspel, grove grappen, drinkgelagen... Ge wilt\nzeggen wat u het hart beklemt, en niemand begrijpt u of ge wordt zelfs\nnog uitgelachen. Men spreekt niet tot u om u tot deelgenoot van een\ngedachte te maken, doch alleen om u, zoo mogelijk, tot een zotskap te\nvernederen. En dat alles is zoo gemeen, zoo grof, zoo hatelijk en ge\ngevoelt aldoor dat ge tot het lagere personeel behoort--men laat u dat\naltoos voelen. Daarom kunt ge ook niet begrijpen, welk een genot het\nis _\xc3\xa0 coeur ouvert_[50] te spreken, met een man zooals gij.\n\n[50] Openhartig, zonder terughouding.\n\nIk begreep in \'t geheel niet, wat voor een mensch ik dan wel was, en\ndaarom wist ik ook niet, wat ik hem zou antwoorden.\n\n--Wilt u wat eten? vroeg Nikita mij juist op dit oogenblik; hij was\nongemerkt in de duisternis naar mij toegeslopen en naar ik merkte, was\nhij niet in zijn humeur over de aanwezigheid van een gast.--Er zijn\nalleen nog maar piroggen en wat gehakt.\n\n--Heeft de kapitein al gegeten?\n\n--Ze slapen al lang, antwoordde Nikita norsch.\n\nToen ik hem beval wat eten en wat drank hierheen te brengen, bromde\nhij in zijn baard en ging met sleepende treden naar de hut. Daar bleef\nhij aan \'t brommen, maar bracht ons toch een koffer; op dien koffer\nzette hij een licht, dat hij te voren met papier tegen den wind\nbeschut had, een kleine pan, mosterd, een kelk, een blikken beker met\neen handvat en een flesch vermouth. Nadat Nikita dat alles klaargezet\nhad, bleef hij nog een poos bij ons staan en zag hoe Guskoff en ik den\ndrank aanspraken, wat hem blijkbaar zeer onaangenaam stemde. Bij den\nmatten schijn, dien de kaars door het papier wierp, en de duisternis,\ndie ons omgaf, zag men slechts het zeehondenleer, waarmee de koffer\novertrokken was, het avondeten, dat daarop stond, Guskoffs gezicht,\nzijn pelsjas en zijn kleine, roode handen, die de piroggen uit de\npan namen. Rondom ons was alles zwarte nacht en alleen als men scherp\ntuurde, kon men de zwarte batterij onderscheiden, de zwarte gedaante\nvan den schildwacht op de borstwering, ter zijde de brandende\nwachtvuren en boven ons de roodschemerende sterren. Guskoff glimlachte\nnauw merkbaar, droefgeestig en beschaamd, als stemde het hem\nonbehagelijk mij na zijn bekentenis in de oogen te zien, hij dronk nog\neen glaasje en at gretig, schrapte zelfs de pan uit.\n\n--Ja, voor u is het toch altijd nog een verlichting, zeide ik, (om\ntoch iets te zeggen) dat ge den adjudant kent; ik heb gehoord, dat hij\neen goed mensch is.\n\n--Ja, antwoordde de gedegradeerde, hij is een aardig mensch, maar meer\nkan hij niet zijn, hij kan geen m\xc3\xa8nsch zijn--en van iemand van zijn\nopvoeding kan men dat ook niet verlangen. Hij scheen plotseling te\nblozen.\n\n--Hebt gij zijn grove scherts over die hinderlaag gehoord? en, hoewel\nik verscheidene malen beproefde dat gesprek af te breken, begon\nGuskoff zich voor mij te rechtvaardigen, en mij uiteen te zetten, dat\nhij niet van zijn post weggeloopen was en dat hij geen lafaard was,\nzooals de adjudant en Sch. hadden laten doorschemeren.\n\n--Zooals ik u gezegd heb, vervolgde hij, zijn handen aan zijn pelsjas\nafvegend, zulke lieden verstaan de kunst niet, zacht met iemand om te\ngaan, met een gewoon soldaat, die geen geld heeft; dat gaat boven hun\nkrachten. En in den laatsten tijd, nu ik sinds vijf maanden, waarom\nweet ik niet, niets van mijn zuster gekregen heb, heb ik gemerkt,\nhoezeer hun houding tegenover mij veranderd is. Deze pelsjas, die ik\nvan een gewoon soldaat gekocht heb, en die niet verwarmt, omdat hij\ngeheel afgesleten is (hierbij liet hij mij den kalen schoot ervan\nzien) boezemt hun geen medelijden of achting in, maar verachting, en\nzij zijn niet in staat dat te verbergen. Mijn nood moge al n\xc3\xb2g zoo\ngroot zijn, zooals nu, nu ik niets te eten heb dan soldatenkost en\nniets om aan te trekken, vervolgde hij met neergeslagen oogen en goot\nnog een glaasje vermouth naar binnen, het komt niet in hem op, mij\ngeld aan te bieden en hij weet toch dat ik het hem teruggeef. Hij\nwacht totdat ik, in mijn ellendigen toestand, het hem vragen moet.\nEn ge kunt begrijpen, hoe zwaar mij dat valt, vooral aan hem. U bijv.\ndurf ik dat heel goed openhartig zeggen: _vous \xc3\xaates au-dessus de cela,\nmon cher, je n\'ai pas le sou_.[51]\n\n[51] Gij zijt daarboven verheven, mijn waarde, ik heb geen cent meer.\n\n--En weet ge, zei hij en zag mij plotseling met een blik vol\nvertwijfeling in de oogen--ik zeg het u openhartig: ik ben nu in\neen verschrikkelijke positie: _pouvez-vous me pr\xc3\xaater 10 roubles\nargent?_[52] Mijn zuster moet me met de eerstvolgende post wel wat\nzenden, _et mon p\xc3\xa8re_.[53]....\n\n[52] Kunt ge mij 10 zilveren roebels leenen?\n\n[53] En mijn vader...\n\n--Wel zeker, met veel genoegen! zeide ik, hoewel het mij integendeel\nuiterst onaangenaam en krenkend was, vooral omdat ik daags te voren\nbij het kaarten verloren had en zelf niet meer dan vijf roebel en\neenige kopeken bij Nikita had staan.--Dadelijk, zei ik, en stond op,\nik ga even naar mijn tent om ze te halen.\n\n--Neen, later, _ne vous d\xc3\xa9rangez pas_.[54]\n\n[54] Derangeer u niet.\n\nIk luisterde echter niet naar hem en kroop in de toegebonden tent,\nwaar mijn bed stond en de kapitein sliep.\n\n--Alexe\xc3\xaf Iwanitsch, wees zoo goed en geef me tien roebel tot den dag\nvan het traktement, zei ik en schudde hem wakker.\n\n--Wel, komt ge weer te kort? En gisteren hebt ge nog verklaard niet\nmeer te zullen spelen? zei de kapitein, nog half slapend.\n\n--Neen, ik heb niet gespeeld, ik heb het voor wat anders noodig, toe,\ngeef ze me.\n\n--Makatjuk! riep de kapitein zijn oppasser toe, krijg het geldkistje\nen breng het hier.\n\n--Zachter, zachter! zei ik. Ik hoorde dicht bij de tent den\ngelijkmatigen pas van Guskoff.\n\n--Wat?... waarom zachter?\n\n--De gedegradeerde heeft ze me te leen gevraagd en die loopt daar\nbuiten.\n\n--Als ik dat geweten had, had ik ze niet gegeven, merkte de\nkapitein op. Ik heb van hem gehoord, die knaap is een der\ngrootste losbollen!--Maar de kapitein gaf me het geld toch, beval\nhet geldkistje weg te zetten, de tent goed te sluiten, herhaalde\nnogmaals:--Als ik het geweten had, zou ik ze niet gegeven hebben,\nen trok de deken over het hoofd.--Nu zijt ge me 32 roebel schuldig,\nvergeet dat niet! riep hij me na. Toen ik uit de tent kwam, liep\nGuskoff bij het bankje op en neer, en zijn kleine gestalte met de\nkromme beenen en de afschuwelijke muts met de lange, witte haren kwam\ntelkens uit de duisternis te voorschijn, wanneer hij voorbij de kaars\nkwam. Hij deed of hij mij niet zag. Ik gaf hem het geld. Hij zei\n_merci_, frommelde het biljet in elkaar en stak het in zijn broekzak.\n\n--Nu zal het spel bij Pavel Dmitrijewitsch, dunkt me, wel in vollen\ngang! begon hij onmiddellijk daarop.\n\n--Ja dat denk ik ook.\n\n--Hij speelt merkwaardig, altijd _\xc3\xa0 rebours_[55] en nooit weigert hij\neen verdubbeling van den inzet; lukt het, dan is dat goed en wel, maar\nlukt het niet, dan kan men er vreeselijk veel geld mee verspelen. Dat\nheeft hij trouwens ondervonden. In dezen veldtocht heeft hij, als men\ngoed narekent, meer dan vijftien honderd roebels verloren. En hoe\ngematigd heeft hij vroeger gespeeld, zoo zelfs dat die officier\ndaareven aan zijn eerlijkheid scheen te twijfelen.\n\n[55] Tegen den gewonen regel in.\n\n--Ja, hij kan zoo.... Nikita, hebben we geen wijn meer? zei ik en\nvoelde mij zeer verlicht door Guskoffs woordenstroom. Nikita bromde\nnog altoos, maar bracht ons toch den wijn en zag woedend toe dat\nGuskoff zijn glas ledigde. In Guskoffs houding was zijn vroegere\nonbevangenheid weer te merken. Ik had gewenscht, dat hij zoo snel\nmogelijk heengegaan zou zijn en had het gevoel, alsof hij dat juist\nniet deed, omdat hij zich schaamde weg te gaan, dadelijk nadat hij het\ngeld gekregen had. Ik zei geen woord.\n\n--Hoe is het mogelijk dat gij, een vermogend mensch, zoo zonder eenige\nnoodzaak, _de gaiet\xc3\xa9 de coeur_,[56] het besluit genomen hebt, in den\nKaukasus dienst te nemen? Ziet ge, dat begrijp ik niet, zeide hij.\n\n[56] Volkomen willekeurig.\n\nIk deed me best dien stap te rechtvaardigen, dien hij zoo opvallend\nvond.\n\n--Ik kan me denken, hoe zwaar ook u den omgang met deze officieren\nmoet vallen, met deze menschen, die zelfs geen idee van beschaving\nhebben. Het is niet mogelijk, dat ze voor iemand als u iets voelen.\nAl bleeft ge tien jaar lang hier, ge zoudt toch niets anders zien en\nhooren dan kaarten, wijn en gesprekken over onderscheidingen en\nveldtochten.\n\nHet deed me onaangenaam aan, dat hij verlangde dat ik het met zijn\nbeweren eens zou zijn en ik betuigde hem, volkomen oprecht, dat ik\nzeer veel hield van kaarten, wijn en gesprekken over veldtochten.\nMaar hij wilde me niet gelooven.\n\n--Och, dat zegt ge zoo maar, ging hij voort. En het gemis van\nvrouwen, d.w. ik bedoel _femmes comme il faut_,[57] is dat niet een\nverschrikkelijke ontbering? Ik weet niet wat ik er niet voor zou\ngeven, als ik me een oogenblik in een salon kon verplaatsen en, al was\nhet ook maar door een kiertje van een deur, een bekoorlijke vrouw kon\nzien.\n\n[57] Beschaafde dames.\n\nHij zweeg een oogenblik en dronk nog een glas wijn.\n\n--Ach God! ach God! Misschien hebben we nog eenmaal het geluk, elkaar\nin Petersburg bij menschen te ontmoeten, bij menschen, met vrouwen om\nte gaan en te leven. Hij dronk het laatste restje wijn uit de flesch\nen zei toen:--O, pardon, misschien hadt gij nog willen drinken, ik ben\nvreeselijk verstrooid. Ik geloof, dat ik te veel gedronken heb, _et je\nn\'ai pas la t\xc3\xaate forte_.[58]\n\n[58] En ik kan er niet heel goed tegen.\n\nEr was een tijd dat ik op de Marskaja (te Petersburg) woonde _au\nrez-de-chaussee_,[59] ik had daar een wondermooie, kleine woning,\nmijn eigen meubels, moet ge weten, ik verstond de kunst me behoorlijk\nin te richten, zonder dat het mij buitensporig veel geld kostte.\nTrouwens, mijn vader gaf mij porcelein, bloemen en wondermooi\nzilvergoed. _Le matin je sortais_[60], bezoeken afleggen; _\xc3\xa0 5 heures\nreguli\xc3\xa8rement_[61] reed \'s middags naar haar toe, vaak was ze alleen.\n_Il faut avouer que c\'\xc3\xa9tait une femme ravissante._[62] Hebt ge haar\nniet gekend, in \'t geheel niet?\n\n[59] In een benedenhuis.\n\n[60] \'s Morgens ging ik uit.\n\n[61] Geregeld om vijf uur.\n\n[62] Men moet erkennen dat het een verrukkelijke vrouw was.\n\n--Neen.\n\n--Weet ge, ze was vrouwelijk in de hoogste mate, teeder, en haar\nliefde!.... Och, lieve hemel! Ik heb toen dat geluk niet op de rechte\nwaarde geschat. Na afloop van de schouwburgvoorstelling keerden wij\nvaak samen naar huis terug en soupeerden dan. Nooit heb ik mij bij\nhaar verveeld, _toujours gaie, toujours aimante_.[63] Ja, ik had er\ngeen flauw vermoeden van, wat een zeldzaam geluk dat was. _Et j\'ai\nbeaucoup \xc3\xa0 me reprocher envers elle. Je l\'ai fait souffrir et\nsouvent_,[64] ik was wreed. Ach, wat was dat een heerlijke tijd.\nVerveel ik u?\n\n[63] Altoos opgeruimd, altoos minnares.\n\n[64] Ik heb me ten haren opzichte veel te verwijten, ik heb haar vaak\nverdriet gedaan.\n\n--Neen, in geenen deele.\n\n--Dan wil ik u wat vertellen van onze avonden. Ik kom binnen, ik ken\ndie trap, ik ken iedere bloempot, de deurknop--alles is zoo lief, zoo\nbekend, dan de voorkamer, haar kamer... Neen, dat komt nooit, nooit\nweer terug! Ze schrijft nu ook nog, ik wil u gaarne haar brieven laten\nzien. Maar ik ben nu niet meer dezelfde--ik ben een verlorene, ik\nben harer niet meer waardig... Ik ben voor eeuwig verloren! _Je suis\ncass\xc3\xa9._[65] Ik heb geen energie, geen trots, niets meer. Ook mijn adel\nis weg.. ja, ik ben een verlorene! En geen mensch zal begrijpen wat\nik lijd--niemand betoont mij medegevoel. Ik ben een verloren mensch!\nNooit kan ik me weer opheffen, want ik ben moreel gezonken--in \'t\nslijk gezonken.\n\n[65] Ik ben gebroken.\n\n.. In dit oogenblik klonk oprechte, diepe wanhoop uit zijn woorden;\nhij zag me niet aan en zat daar onbewegelijk.\n\n--Waarom zoo te wanhopen? vroeg ik.\n\n--Omdat ik een afschuwelijk mensch ben; dit leven heeft me ten gronde\ngericht, alles wat in me was, is dood.... Ik lijd niet meer met\nfierheid, maar als een onwaardige--de _dignit\xc3\xa9 dans le malheur_[66]\nheb ik niet meer. Ieder oogenblik duld ik vernederingen. Dit slijk\n_a d\xc3\xa9teint sur moi_,[67] ik ben zelf ruw geworden; wat ik geweten heb,\nben ik vergeten, ik kan geen Fransch meer spreken, ik voel dat ik laag\nen gemeen ben. Aan gevechten kan ik in deze omgeving niet deelnemen,\nvoor niets ter wereld; misschien zou ik een held zijn: geef me een\nregiment, gouden epauletten en trompetters; maar in hetzelfde gelid\nmet den eersten den besten Antonoff Bondarenko en dergelijke lui\nte strijden en dan te moeten bedenken, dat tusschen hen en mij niet\nhet geringste onderscheid is, dat het precies hetzelfde is of hij\ndoodgeschoten wordt of ik--die gedachte doodt mij. Begrijpt ge, hoe\nvreeselijk het is, te moeten bedenken, dat de eerste de beste gemeene\nkerel mij dooden kan, mij, een mensch, die denkt en gevoelt, en dat\nhet precies hetzelfde is of hij mij doodt, dan wel dien Antonoff naast\nmij, een schepsel, dat zich door niets van een dier onderscheidt en\ndat het best gebeuren kan dat men juist mij doodt en niet Antonoff,\nzooals dat altijd gebeurt, _une fatalit\xc3\xa9_[68] voor al wat goed en hoog\nis. Ik weet, dat ze me een lafaard noemen; goed, laat ik een lafaard\nzijn--ik ben nu eenmaal een lafaard en kan niet anders zijn.\n\n[66] waardigheid in het ongeluk.\n\n[67] heeft me bespat.\n\n[68] een noodlot.\n\nMaar als ware \'t niet genoeg, dat ik een lafaard ben, ik ben in uw\noog ook--een bedelaar en een verachtelijk mensch. Ziet ge, ik heb u\ndaareven om geld gevraagd--u hebt een recht mij te verachten. Neen,\nneem liever uw geld terug--en hij reikte mij het verfrommelde biljet\ntoe. Ik wil, dat ge mij zult achten. Hij bedekte zijn gezicht met\nzijn handen en brak in tranen uit; ik wist niet wat ik tot hem zeggen\nzou of doen.\n\n--Wees bedaard, zei ik tot hem, ge zijt te fijngevoelig, ge moet\nu niet alles zoo aantrekken, denk niet zooveel, neem de dingen\neenvoudiger op. Ge zegt zelf, dat ge karakter hebt. Draag dus uw\nongeluk, ge zult niet lang meer behoeven te lijden. Dit alles zei ik\ntot hem, maar in zeer onduidelijke bewoordingen, want ik werd bewogen\ndoor een gevoel van berouw, dat ik het gewaagd had in gedachte een\nwaarachtig en diep ongelukkig mensch te veroordeelen.\n\n--Ja, begon hij, als ik sinds het uur, dat ik in deze hel ben,\nook maar een enkel woord van deelneming, van goeden raad of van\nvriendschap gehoord had,--een woord van menschelijkheid, gelijk ik\nvan u hoor--misschien kon ik dan rustig alles verdragen, misschien\nkon ik het dan dragen en zelfs gemeen soldaat zijn--maar nu is het\nvreeselijk..... Wanneer ik mijn gezond verstand gebruik, wensch ik den\ndood; waarom zou ik dit smadelijke leven en mijzelf liefhebben, nu ik\ntoch voor al het goede in de wereld verloren ben? en bij het geringste\ngevaar onwillekeurig weer begin dit gemeene leven te vergoden en te\nsparen als iets kostbaars? En ik kan mijzelf niet overwinnen, _je\nne puis pas_[69] d.w.z. ik kan het wel--ging hij na een minutenlang\nzwijgen voort--maar het kost me te veel moeite, enorme moeite, als ik\nalleen ben. Met anderen samen, wanneer ik in gewone omstandigheden in\nhet vuur ga, ben ik dapper, _j\'ai fait mes preuves_,[70] want ik ben\nvol eigenliefde en trots: dat is mijn gebrek, en in tegenwoordigheid\nvan anderen... Weet ge, laat mij vannacht in uw tent overnachten, bij\nmij zal wel den geheelen nacht gespeeld worden. Onverschillig waar, op\nden grond.\n\n[69] ik kan niet.\n\n[70] dat heb ik bewezen.\n\nTerwijl Nikita het bed klaarmaakte, stonden we op en liepen weer in\nhet duister bij de batterij op en neer. Guskoff moest wel werkelijk\nslecht tegen drank kunnen, want van twee glaasjes vermouth en twee\nglazen wijn waggelde hij. Toen we opstonden en uit het licht der\nkaars gingen, merkte ik op, dat hij het tienroebelbiljet, \'t welk hij\ngedurende het geheele voorafgaande gesprek in de hand gehouden had,\nweer in den zak schoof, maar z\xc3\xb2\xc3\xb2 dat ik het niet zien zou. Hij sprak\nnog steeds door; hij voelde dat hij zich nog zou kunnen oprichten, als\nhij een mensch had, zooals ik, die medelijden met hem had.\n\nWij wilden reeds in de tent gaan om ons te slapen te leggen, toen\nplotseling een kogel over ons heen floot en niet ver van ons in den\ngrond sloeg. Dat was zoo vreemd: dit stille, slapende kampement, ons\ngesprek en... op eens die vijandige kogel, die, God weet waar vandaan,\nover onze tent kwam vliegen--zoo vreemd, dat ik een poos lang mij\ngeen rekenschap kon geven van wat eigenlijk geschiedde. Een van onze\nsoldaten, Andrejeff, die bij de batterij op wacht stond, kwam naar mij\ntoe.\n\n--Ei, ze zijn nabij geslopen! Men kon van hier het vuur zien, zeide\nhij.\n\n--We moeten den kapitein wekken, zei ik en keek naar Guskoff.\n\nHij stond daar, diep naar den grond gebogen en stamelde: Dat... dat...\nvijand.. gek! Verder zei hij niets en ik zag niet, waarheen hij zoo\nopeens verdween.\n\nIn de hut van den kapitein werd een licht ontstoken, men hoorde zijn\ngewoon kuchje bij het ontwaken, en spoedig kwam hij zelf naar buiten\nen vroeg om een lont om zijn pijpje aan te steken.\n\n--Wat is er nu weer, vadertje? vroeg hij glimlachend, men wil me\nvannacht maar niet laten slapen, eerst gij met uw gedegradeerde en nu\nSchamyl! Wat zullen wij doen, antwoorden of niet? Is er iets bevolen?\n\n--Neen, niets. Daar, alweer! zei ik, en nu twee tegelijk. Inderdaad\nlichtten in de duisternis, recht voor ons, twee vlammen op, gelijk\ntwee oogen en spoedig daarna vloog een kogel over onze hoofden en, met\nluid, doordringend gefluit eene leege granaat; wellicht een van ons.\nUit de tenten in de buurt kwamen de soldaten kruipen, men hoorde ze\nhoesten, zich uitrekken en praten.\n\n--Kijk, hij fluit voor je oogen als een nachtegaal, merkte een\nartillerist op.\n\n--Roep Nikita! zei de kapitein, met zijn gewonen goedigen\nglimlach.--Nikita! kruip niet weg, hoor eens hoe de nachtegalen uit de\nbergen fluiten.\n\n--Ach, Uw Hoogwelgeboren, zei Nikita, die naast den kapitein stond, ik\nheb ze al gezien, die nachtegalen. Ik ben niet bang voor ze, maar de\ngast, die daareven hier was en uw wijn gedronken heeft, toen die ze\ngehoord heeft, heeft hij zich gauw uit de voeten gemaakt, hij is als\neen kogel voorbij gerold, in elkaar gedoken als een dier.\n\n--Maar het zal toch noodig zijn, naar beneden, naar den kommandant der\nartillerie te rijden, zei de kapitein op ernstigen, bevelenden toon\ntot mij, om hem te vragen of we het vuur moeten beantwoorden of niet;\ner kan wel nauwelijks sprake van zijn, maar we kunnen toch beneden\ngaan hooren. Wees gij zoo goed er snel heen te rijden en vraag het\nhem. Laat U een paard zadelen, en als het niet anders gaat, neem dan\nmijn Polkan, om gauwer weg te komen.\n\nVijf minuten daarna bracht men mij het paard en reed ik weg naar den\nkommandant der artillerie.\n\n--Denk er om, het wachtwoord is \xc2\xbbDeichsel", fluisterde de kapitein me\nuit voorzorg in, anders komt ge niet door de voorpostenlinie.\n\nNaar den kommandant der artillerie was een halve werst rijden; de\nheele weg voerde langs de tenten heen. Zoodra ik bij ons wachtvuur\nvandaan was, werd het zoo donker, dat ik niet eens de ooren van mijn\npaard kon zien; alleen het flikkeren der wachtvuren, dat mij nu eens\nheel dicht bij, dan weer heel veraf leek, schemerde mij in de oogen.\nEen klein eindje reed ik zooals mijn paard wilde, met slappe teugels.\nIk kon nu de witte, vierhoekige tenten onderscheiden, later ook de\nzwarte sporen van den weg, in een half uur was ik bij den kommandant.\nDrie maal had ik naar den weg moeten vragen, viermaal was ik over de\npiketpaaltjes der tenten gestruikeld, waarbij ik telkens vloeken van\nbinnen uit naar mijn hoofd kreeg, en twee maal werd ik door een post\naangehouden. Gedurende den rit had ik nog twee schoten gehoord, maar\nzij droegen niet tot aan de plek, waar de staf lag. De kommandant\nvan de artillerie gaf geen bevel om terug te schieten, te meer niet,\nomdat de vijand zijn vuur staakte, en ik aanvaardde den terugweg,\nhet paard aan den teugel houdend en mij te voet tusschen de tenten\nder infanterie doorwerkend. Vaak vertraagde ik mijn schreden, als\nik voorbij een soldatentent kwam, waarin nog licht schemerde, of\nluisterde naar het verhaal van een of anderen spotvogel, of naar\nhet voorlezen uit een boek, door een of anderen geleerde, naar wien\nde heele afdeeling, den voorlezer van tijd tot tijd met allerlei\naanmerkingen in de rede vallend, in een dichten hoop in en om de tent\nopeengedrongen luisterde, of ook wel naar de gesprekken over den\nveldtocht, over de geboorte-plaats, over de superieuren.\n\nToen ik voorbij een der tenten van het bataillon kwam, hoorde ik de\nluide stem van Guskoff, die zeer vroolijk en levendig sprak; jonge\neveneens lustige stemmen, van voorname heeren, niet van gemeene\nsoldaten antwoordden hem. Het was blijkbaar de tent van de jonkers of\nde onderofficieren. Ik bleef staan.\n\n--Ik ken hem al lang, zei Guskoff. Ik ben nog familie van hem, en wat\nhet voornaamste is, we zijn oude vrienden. Het is goed, mijne heeren,\nzulk een kennis te hebben, moet ge weten. Hij is schatrijk. Honderd\nroebels zijn niets voor hem. Ik heb mij ook een kleinigheid van hem\nlaten geven, tot mijn zuster mij wat zendt.\n\n--Nu, laat dan maar wat halen!\n\n--Dadelijk. Saffjilitsch, duifje! klonk Guskoffs stem steeds dichter\nbij den ingang van de tent. Hier hebt ge tien roebel, ga naar de\nmarketentster en breng twee flesschen... en wat nog meer, heeren? Nu,\nzeg op!\n\nEn Guskoff trad zwaaiend, met wanordelijk haar en zonder muts, uit de\ntent. Hij sloeg de slippen van zijn pelsjas op zij, stak de handen in\nde zakken van zijn grijze broek en bleef aan den ingang staan. Hoewel\nhij in het licht stond en ik in het donker, trilde ik toch van angst,\ndat hij mij zien kon, deed mijn best geen gedruisch te maken en ging\nverder.\n\n--Werda? riep Guskoff me met een volslagen dronkemansstem toe. De\nkoude had hem blijkbaar heelemaal buiten westen gemaakt.--Wat voor een\nduivel sluipt hier met zijn paard om?\n\nIk antwoordde niet en zocht zwijgend mijn weg.\n\nEINDE.\n\n\n\n\n  +----------------------------------------------------+\n  |                                                    |\n  |           OPMERKINGEN VAN DE BEWERKER:             |\n  |                                                    |\n  |  De volgende correcties zijn in de tekst           |\n  |  aangebracht:                                      |\n  |                                                    |\n  |  Bron (B:) -- Correctie (C:)                       |\n  |                                                    |\n  | B: toewierp; Morgen rukt ons                       |\n  | C: toewierp; morgen rukt ons                       |\n  | B: Een van ons word gewond of                      |\n  | C: Een van ons wordt gewond of                     |\n  | B: Kaukusus zegt, dat wil zeggen,                  |\n  | C: Kaukasus zegt, dat wil zeggen,                  |\n  | B: garde de le devenir.                            |\n  | C: garde de le devenir.[6]                         |\n  | B: grasspiertje, geen wolkje bewoog.               |\n  | C: grassprietje, geen wolkje bewoog.               |\n  | B: een uitdrukkng van overdreven                   |\n  | C: een uitdrukking van overdreven                  |\n  | B: begon te worden Maar in de                      |\n  | C: begon te worden. Maar in de                     |\n  | B: de karwats, en rijd naar den generaal.          |\n  | C: de karwats, en rijdt naar den generaal.         |\n  | B: dat geschreeuw, eigelijk nutteloos waren.       |\n  | C: dat geschreeuw, eigenlijk nutteloos waren.      |\n  | B: komt onmiddelijk leven in het verlaten          |\n  | C: komt onmiddellijk leven in het verlaten         |\n  | B: ya\xc3\xaf! Daarop volgden korte,                      |\n  | C: ya\xc3\xaf!" Daarop volgden korte,                     |\n  | B: en op te vroolijken                             |\n  | C: en op te vroolijken.                            |\n  | B: meest innemende en symphatieke,                 |\n  | C: meest innemende en sympathieke,                 |\n  | B: werken en zat voordurend te                     |\n  | C: werken en zat voortdurend te                    |\n  | B: zachtste, geschikste kerel van de               |\n  | C: zachtste, geschiktste kerel van de              |\n  | B: pelsjas onder den en sterk uitstekende          |\n  | C: pelsjas onder den arm en sterk uitstekende      |\n  | B: (zelfs niets eens \xc2\xbbneus" speelde)               |\n  | C: (zelfs niet eens \xc2\xbbneus" speelde)                |\n  | B: zeide Maxinoff dikwijls van                     |\n  | C: zeide Maximoff dikwijls van                     |\n  | B: Letterlijk; suikersigaar.                       |\n  | C: Letterlijk: suikersigaar.                       |\n  | B:  hij zich in in den nek krabde,                 |\n  | C:  hij zich in den nek krabde,                    |\n  | B: treden voor het app\xc3\xa9l,                          |\n  | C: treden voor het app\xc3\xa8l,                          |\n  | B: Maximowitsch? vroeg Tchikine, van               |\n  | C: Maximowitsch? vroeg Tschikine, van              |\n  | B: geloofden wezelijk alles, Fedor                 |\n  | C: geloofden wezenlijk alles, Fedor                |\n  | B: zwarte, door een melkwitte,                     |\n  | C: zwarte, daar een melkwitte,                     |\n  | B: tamelijk wel overeen stemdenen werden zoo       |\n  | C: tamelijk wel overeen stemden en werden zoo      |\n  | B: naar den Kaukasus moet gaan dienen              |\n  | C: naar den Kaukasus moeten gaan dienen            |\n  | B: schoons heeft, hernam hij eenigzins             |\n  | C: schoons heeft, hernam hij eenigszins            |\n  | B: maar ik wachte tot hij op                       |\n  | C: maar ik wachtte tot hij op                      |\n  | B: Is er wijn, Nikolaieff?                         |\n  | C: Is er wijn, Nikola\xc3\xafeff?                         |\n  | B: Nikoa\xc3\xafleff, alles scheen mij                    |\n  | C: Nikola\xc3\xafeff, alles scheen mij                    |\n  | B: VIl.                                            |\n  | C: VII.                                            |\n  | B: stechts de dichte woudzoom                      |\n  | C: slechts de dichte woudzoom                      |\n  | B: bataillon van het regement K**                  |\n  | C: bataillon van het regiment K**                  |\n  | B: gezicht der toebereeidselen was hij             |\n  | C: gezicht der toebereidselen was hij              |\n  | B: na een oogen van stilte,                        |\n  | C: na een oogenblik van stilte,                    |\n  | B: --Wenu! hebt gij de voorposten ge\xc3\xafnspekteerd!   |\n  | C: --Welnu! hebt gij de voorposten ge\xc3\xafnspekteerd?  |\n  | B: dagelijks twee abas[21],                        |\n  | C: dagelijks twee _abas_[21],                      |\n  | B: gracht! zei Bolcboff.                           |\n  | C: gracht! zei Bolchoff.                           |\n  | B: misschien, zeide Bolcboff.                      |\n  | C: misschien, zeide Bolchoff.                      |\n  | B: riabko[22] kookte, verder                       |\n  | C: _riabko_[22] kookte, verder                     |\n  | B: gewonde gezien heetf.                           |\n  | C: gewonde gezien heeft.                           |\n  | B: verlos ons van den booze. Amen!                 |\n  | C: verlos ons van den booze. Amen!"                |\n  | B: mijn pijp aan te steken                         |\n  | C: mijn pijp aan te steken,                        |\n  | B: drie man en een offlcier dood;                  |\n  | C: drie man en een officier dood;                  |\n  | B: Shadanoff.                                      |\n  | C: Shdanoff.                                       |\n  | B: de knie\xc3\xabn zat te neur\xc3\xabn.                        |\n  | C: de knie\xc3\xabn zat te neuri\xc3\xabn.                       |\n  | B: meer de nieuwsgierigheid der der                |\n  | C: meer de nieuwsgierigheid der                    |\n  | B: Wij zijn oude kennisen, d. w. z.,               |\n  | C: Wij zijn oude kennissen, d. w. z.,              |\n  | B: zelven al belooft, niet meer                    |\n  | C: zelven al beloofd, niet meer                    |\n  | B: rechterelleboog op de linkernie zitten,         |\n  | C: rechterelleboog op de linkerknie zitten,        |\n  | B: Dwitrijewitsch toch een heel ander              |\n  | C: Dmitrijewitsch toch een heel ander              |\n  | B: geld en goud Pavel Dwitrijewitsch nog           |\n  | C: geld en goud Pavel Dmitrijewitsch nog           |\n  | B: eens, Pavel Dwitrijewitsch, begon de            |\n  | C: eens, Pavel Dmitrijewitsch, begon de            |\n  | B: antwoordde Pavel Dwitrijewitsch, er is          |\n  | C: antwoordde Pavel Dmitrijewitsch, er is          |\n  | B: lang niets meer in was.                         |\n  | C: lang niets meer was.                            |\n  | B: D_,[31] over wie in                             |\n  | C: D._,[31] over wie in                            |\n  | B: prestige du malheur_[37] Maar,                  |\n  | C: prestige du malheur_.[37] Maar,                 |\n  | B: hij voort. _J\'espere que                        |\n  | C: hij voort. _J\'esp\xc3\xa8re que                        |\n  | B: manquais de tout_[41] ik had                    |\n  | C: manquais de tout_[41], ik had                   |\n  | B: vraagt en die hij onderteekend:                 |\n  | C: vraagt en die hij onderteekent:                 |\n  | B: aanwezigheid van een gast--Er                   |\n  | C: aanwezigheid van een gast.--Er                  |\n  | B: om aan te strekken vervolgde                    |\n  | C: om aan te trekken, vervolgde                    |\n  | B: je n\'ai pas le sou_[51]                         |\n  | C: je n\'ai pas le sou_.[51]                        |\n  | B: me pr\xc3\xa8ter 10 roubles                            |\n  | C: me pr\xc3\xaater 10 roubles                            |\n  | B: vous derangez pas_.[54]                         |\n  | C: vous d\xc3\xa9rangez pas_.[54]                         |\n  | B: komt je weer te kort?                           |\n  | C: komt ge weer te kort?                           |\n  | B: begon hij onmiddelijk daarop.                   |\n  | C: begon hij onmiddellijk daarop.                  |\n  | B: noodzakelijk, _de gaiet\xc3\xa9 de                     |\n  | C: noodzaak, _de gaiet\xc3\xa9 de                         |\n  | B: gesprekken over overscheidingen en              |\n  | C: gesprekken over onderscheidingen en             |\n  | B: wijn en geprekken over                          |\n  | C: wijn en gesprekken over                         |\n  | B: avouer que c\'etait une femme                    |\n  | C: avouer que c\'\xc3\xa9tait une femme                    |\n  | B: cass\xc3\xa9_[65] Ik heb geen                          |\n  | C: cass\xc3\xa9._[65] Ik heb geen                         |\n  | B: duld ik vernederingen, Dit slijk                |\n  | C: duld ik vernederingen. Dit slijk                |\n  | B: of zou doen.                                    |\n  | C: zou of doen.                                    |\n  | B: fait mes preuves_[70] want ik                   |\n  | C: fait mes preuves_,[70] want ik                  |\n  | B: tegen drank kennen, want van                    |\n  | C: tegen drank kunnen, want van                    |\n  | B: Nitika! zei de kapitein,                        |\n  | C: Nikita! zei de kapitein,                        |\n  | B: glimlach.--Nitika! kruip niet                   |\n  | C: glimlach.--Nikita! kruip niet                   |\n  |                                                    |\n  +----------------------------------------------------+\n\n\n\n\n'b'\n\n\n\n\n  +----------------------------------------------------------------+\n  |                                                                |\n  |                 OPMERKINGEN VAN DE BEWERKER:                   |\n  |                                                                |\n  | De tekst in dit bestand wordt weergegeven in de originele,     |\n  | verouderde spelling. Er is geen poging gedaan de tekst te      |\n  | moderniseren.                                                  |\n  |                                                                |\n  | Bladzijde-nummering is verwijderd. Afgebroken woorden aan het  |\n  | einde van de regel zijn stilzwijgend hersteld.                 |\n  |                                                                |\n  | Overduidelijke druk- en spelfouten in het origineel zijn       |\n  | gecorrigeerd. Variaties in spelling zijn behouden.             |\n  |                                                                |\n  | De in het origineel als cursieve tekst is weergegeven als      |\n  | _cursief_.                                                     |\n  |                                                                |\n  | In dit boek worden lage en hoge aanhalingstekens gebruikt.     |\n  | De dubbele aanhalingstekens zijn in dit e-boek aangegeven als  |\n  | \xc2\xbbaanhalingstekens".                                            |\n  |                                                                |\n  | Aan het eind van het boek volgt een overzicht van de           |\n  | aangebrachte correcties.                                       |\n  |                                                                |\n  | De illustraties zijn beschikbaar bij de html-versie van dit    |\n  | e-boek op http://www.gutenberg.org                             |\n  |                                                                |\n  +----------------------------------------------------------------+\n\n\n\n\n                      KAUKASISCHE VERTELLINGEN.\n\n\n               TOLSTOY\'S Novellistische Meesterwerken.\n\n                              DEEL III.\n\n\n                          Kaukasische\n                               Vertellingen.\n\n\n                      [Decoratieve Illustratie]\n\n                    P. M. WINK--1904--AMERSFOORT.\n\n\n\n\nINLEIDING.\n\n\nVan den zomer van 1851 tot in den herfst van 1853 was Leo Tolstoy als\nofficier in den Kaukasus. De nieuwe wereld, waarin hij zich daar\nbevond, maakte een diepen indruk op hem, zoodat zijn verblijf daar,\nhoe kort ook, rijke vruchten droeg.\n\nDe Kaukasus gold voor den beschaafden Rus als een ver paradijs, waarin\nde zielszieke Europeaan genezing vond. Deze romantische voorstelling\nvan de berglanden aan de scheiding van Europa en Azie was ontstaan\ndoor de lyriek van Puschkin, de vertellingskunst van Lermontoff en\nde romantische schilderingen van Marlinsky. Leo Tolstoy trad met\nonbenevelden blik de nieuwe wereld, die voor hem open lag, in en\nontdoet haar van haar geborgde bekoring. De majesteit der natuur\nis niet minder groot voor hem, de indrukken niet zwakker, die de\nonbeschaafde menschen en de onder hun invloed veranderde Rus uit\nde lagere volksklasse op hem maken. Maar alles krijgt een ander\n_karakter_. Het is het verschil tusschen het beeld der werkelijkheid\nen het idealiseerend, opzettelijk zelfbedrog.\n\nDe werken, die aan dit verblijf in den Kaukasus hun ontstaan danken,\nzijn, behalve _De Kozakken_: _Eene Overvalling_, _Een Houtkapping in\nhet Bosch_, _Een Ontmoeting te Velde met een Moskousch Kameraad_. Niet\nalle vier zijn in den Kaukasus zelf geschreven. _Eene Overvalling_\ndagteekent van 1852, _De Houtkapping in het Bosch_ in de jaren 1854/55\nop papier gesteld, midden onder het strijdgewoel van Sebastopol, _Een\nOntmoeting te Velde_ dateert van 1856 en _De Kozakken_ zijn eerst een\ntiental jaren later, in 1861 en in 1863 uitgegeven.\n\nDe leidende gedachte in al deze vertellingen is de volgende: afkeer\nvan de beschaving en van die volksklasse, welke zich als uitsluitende\ndraagster der beschaving beschouwt, en liefde voor de eenvoudige,\nlagere klasse, die onbewust deugden in eere gehouden heeft, welke de\nbeschaafden missen. Hier en daar blijkt ook reeds van zijn afschuw\nvoor den oorlog, een idee, die later, steunende op het evangeliegebod:\n\xc2\xbbGij zult den booze niet wederstaan" een der voornaamste grondslagen\nder Tolstoysche levensbeschouwing geworden is.\n\n\n\n\nKAUKASISCHE VERTELLINGEN.\n\n\n\n\nEENE OVERVALLING.\n\n\nI.\n\nHet was den 12den Juli. Kapitein Chlopoff kwam met zijn epauletten en\nzijn sabel--die ik hem nog niet had zien dragen sinds mijn komst in\nhet Kaukasische leger--de lage deur van mijne hut binnen.\n\n--Ik kom regelrecht van den kolonel, antwoordde hij op den vragenden\nblik, dien ik hem toewierp; morgen rukt ons bataljon uit.\n\n--Waarheen? vroeg ik.\n\n--Naar N***. Daar zullen zich de troepen verzamelen.\n\n--En vandaar uit zal men zeker een marsch maken?\n\n--Waarschijnlijk wel.\n\n--En waarheen dunkt u?\n\n--Wat ik ervan denk? Ik kan u alleen zeggen wat ik weet. Gisteren\nnacht kwam spoorslags een Tartaar aanrijden, en bracht bevel van den\ngeneraal, dat het bataljon moest opbreken en voor twee dagen beschuit\nmeenemen. Maar waarheen, waarom, en voor hoelang, daar vragen wij niet\nnaar, vriendje. Er is bevel gegeven om op te marcheeren, en daarmee\nuit!\n\n--Maar als er slechts voor twee dagen beschuit wordt meegenomen, zal\nmen ook wel niet langer onderweg blijven?\n\n--O, dat is nog geen reden...\n\n--Hoe dat?... vroeg ik verwonderd.\n\n--Och, dat gaat zoo. Wij marcheerden eens naar Darghi, hadden slechts\nvoor acht dagen beschuit bij ons, en bleven bijna een maand uit.\n\n--Zou ik mee mogen gaan? vroeg ik hem, na een oogenblik zwijgen.\n\n--Mogen zult ge wel. Maar ik zou u raden om liever niet mee te gaan.\nWaarvoor zoudt gij uw leven op het spel zetten?\n\n--Neen, houd mij ten goede dat ik uw raad niet opvolg... Ik heb het\nal ruim eene maand hier uitgehouden all\xc3\xa8\xc3\xa8n om de gelegenheid af te\nwachten een gevecht bij te wonen; en zoudt ge willen dat ik die\ngelegenheid dan nu voorbij zou laten gaan?\n\n--Ga dan mee. Maar waarachtig zou het niet beter zijn hier te blijven?\nGij zoudt hier kunnen wachten, tot we terug kwamen en wat jagen,\nterwijl wij met God gingen. Waarachtig, dat zou het beste zijn!\nzeide hij op zulk een overtuigenden toon, dat het mij een oogenblik\nvoorkwam, dat het werkelijk heerlijk zou zijn; daarna zeide ik hem,\nzoo beslist mogelijk, dat ik voor geen geld zou willen achter blijven.\n\n--Maar wat wilt gij dan zien daar ginds? ging de kapitein voort mij te\noverreden. Wilt gij weten hoe het in een veldslag toegaat? Lees dan\nMicha\xc3\xafloffsky-Danileffsky\'s _Beschrijving van den Oorlog_, een wonder\nmooi boek; alles is er haarfijn in beschreven: hoe de verschillende\ncorpsen opgesteld waren, en hoe het in een veldslag toegaat.\n\n--O, neen, dat interesseert mij juist niet, antwoordde ik.\n\n--Maar wat dan? Wilt gij alleen maar zien hoe men menschen\ndoodslaat?... Zoo hadden wij hier in 1832, ook zoo\'n burger, een\nSpanjaard, geloof ik. Hij maakte twee veldtochten met ons mee in zijn\nblauw manteltje... Welnu, de snaak werd tenslotte doodgeschoten. Hier\nzal geen mensch je erg bewonderen, vriendje.\n\nHoe pijnlijk ik het ook vond dat de kaptein zich mijn bedoeling in\nzulk een hatelijken zin uitlegde, deed ik toch geen moeite hem uit den\ndroom te helpen.\n\n--Was hij dapper? vroeg ik hem.\n\n--Dat weet God! Hij was altijd vooraan; overal waar men\ngeweergeknetter hoorde, was hij te vinden.\n\n--Hij moet dus wel dapper geweest zijn, herhaalde ik.\n\n--Neen, dat noem ik nog geen dapperheid, om overal rond te loopen,\nwaar men hem niet noodig had...\n\n--Wien zoudt gij dan dapper noemen?\n\n--Dapper! dapper!... herhaalde de kapitein op die manier van iemand,\nwien men voor het eerst een dergelijke vraag doet.... _Dapper is hij,\ndie zich gedraagt zooals het behoort_, zeide hij, na een oogenblik\nnadenkens.\n\nIk herinnerde mij dat Plato de volgende definitie van moed geeft:\n\xc2\xbbweten wat men moet vreezen en wat men niet moet vreezen." En ondanks\nhet vage en onduidelijke in de definitie van den kapitein, kwam het\nmij voor dat de grondgedachte bij beiden niet zoo slecht was, als\nhet misschien schijnt, ja, de definitie van den kapitein was zelfs\nnauwkeuriger dan die van den Griekschen wijsgeer; want, als hij zich\nhad kunnen uitdrukken als Plato, zou hij stellig gezegd hebben: Dapper\nis, wie alleen vreest _hetgeen men moet vreezen_, en niet vreest\n_hetgeen men niet moet vreezen_.\n\nDe lust bekroop me den kapitein mijne meening duidelijk te maken.\n\n--Ja, zeide ik, mij dunkt dat er in elk gevaar een keus gedaan\nmoet worden, en de keus, die bij voorbeeld door het plichtgevoel\nge\xc3\xafnfluenceerd wordt, is moed, terwijl de keus, die men doet onder den\ninvloed uit een of ander laag gevoel, lafheid is. Daarom kan men een\nman, die uit ijdelheid, of uit nieuwsgierigheid of uit hebzucht, zijn\nleven waagt, niet dapper noemen, en omgekeerd kan men een man, die\nonder den invloed van een eerbiedwaardig gevoel, terwille zijner\nfamilie of enkel uit overtuiging, het gevaar vermijdt, niet laf\nnoemen.\n\nTerwijl ik sprak, keek de kapitein mij met eene vreemde uitdrukking\naan.\n\n--Ja, dat gaat me te hoog, zeide hij onder het stoppen van zijne\npijp.--Maar wij hebben een jonker die ook van philosopheeren houdt;\npraat eens met hem; hij maakt ook verzen.\n\nIk had den kapitein reeds in Rusland ontmoet, maar eerst in den\nKaukasus had ik hem leeren kennen.\n\nZijne moeder, Maria Ivanoffna Chlopoffa, bezat een klein landgoed\nen woonde twee wersten van mijn bezitting af. V\xc3\xb3\xc3\xb3r mijn vertrek naar\nden Kaukasus had ik haar een bezoek gebracht. De oude dame was zeer\nverheugd dat ik haar Paschenka (zoo noemde zij den ouden kapitein,\nwiens haren reeds begonnen te grijzen) zou zien, en dat ik, als een\nlevende brief, hem allerlei bijzonderheden over haar leven en doen\nkon vertellen en hem een pakje van haar kon overbrengen. Na mij op\nuitstekende taart en gebraden gans onthaald te hebben, ging Maria\nIwanoffna naar hare slaapkamer en kwam terug met eene tamelijk groot\nzwart, heiligenbeeld aan een zijden lintje.\n\n--Dat is het beeld van onze Moeder Gods, zeide zij, onze\nbeschermheilige, en kuste het beeld der Heilige Maagd, dat zij mij\nvervolgens overhandigde.--Breng hem dat, vadertje. Ziet gij, toen hij\nnaar den Kaukasus vertrok, heb ik eene mis laten lezen, en ik deed\nde gelofte, dat als hij in leven en ongewond bleef, ik dit beeld\nder Heilige Maagd zou laten maken. En nu al achttien jaar waken de\nbarmhartige beschermvrouw en de heiligen over hem; niet \xc3\xa8\xc3\xa8n enkelen\nkeer is hij gewond, en hoeveel veldslagen heeft hij al niet\nmeegemaakt! Toen Micha\xc3\xaflo, die bij hem is geweest, mij daarvan begon\nte vertellen, wilt gij wel gelooven, dat de haren mij toen ten berge\nrezen? Ziet ge, alles wat ik daarvan weet, heb ik van anderen; hij\nzelf, mijn duifje, schrijft mij nooit iets over zijne campagnes; hij\nis te bang om mij angst aan te jagen....\n\nIk zelf had in den Kaukasus gehoord en niet van den kapitein zelf, dat\nhij reeds viermaal gewond was, en inderdaad, hij had er niets van aan\nzijne moeder geschreven, zoo min als over zijn veldtochten.\n\n--Laat hij nu dit heiligenbeeldje bij zich dragen, vervolgde zij, ik\nzegen hem daarmee. Vooral in het gevecht moet hij het altijd bij zich\ndragen; zeg hem, vadertje, dat zijne moeder hem dat laat zeggen.\n\nIk beloofde, mij getrouw van hare opdracht te zullen kwijten.\n\n--Ik weet zeker, dat gij van hem houden zult, van mijn Paschenka,\nhernam de oude dame.--Het is zoo\'n flink mensch! Geloof mij, er gaat\ngeen jaar voorbij dat hij mij geen geld stuurt, en mijne dochter,\nAnnuschka helpt hij ook, alles alleen van zijne soldij. Waarlijk, ik\nzal God mijn leven lang danken, dat hij mij zulk een kind gegeven\nheeft, zeide zij met tranen in de oogen.\n\n--Schrijft hij u dikwijls? vroeg ik.\n\n--Zelden, vadertje; eens per jaar misschien, en ook soms wel een\nwoordje, als hij het geld stuurt. Als ik u niet schrijf, moedertje,\nheeft hij gezegd, dan is dat een teeken dat ik nog leef en gezond ben;\nen indien--wat God verhoede--er mij iets mocht overkomen, zullen\nanderen het u wel schrijven.\n\n.... Toen ik den kapitein het geschenk zijner moeder ter hand stelde,\n(het was in mijn kamer) vroeg hij mij een stuk papier, wikkelde het\ndaar zorgvuldig in en stak het in zijn zak. Ik vertelde hem veel en\nuitvoerig over het leven van zijne moeder: de kapitein zweeg. Toen ik\ngedaan had, ging hij in een hoek zitten en stopte opvallend langzaam\nzijne pijp.\n\n--Ja, een goed oudje, zeide hij uit zijn hoek, met iets gedempts in\nzijn stem; ik weet niet of God zal toestaan dat wij elkaar nog eens\nzien.\n\nIn die eenvoudige woorden lag zeer veel liefde, maar tevens droefheid\nopgesloten.\n\n--Waarom dient gij hier? vroeg ik.\n\n--Men moet wel ergens dienen, antwoordde hij, op een toon van\novertuiging, en voor een armen duivel als ik, is de dubbele soldij,\ndie wij hier trekken, ook veel waard.\n\nDe kapitein leefde zuinig. Kaartspelen deed hij niet, wijn dronk hij\nzelden, en hij rookte een goedkoope tabak, die hij, waarom weet ik\nniet, niet rooktabak, maar sambrotalische tabak noemde.\n\nReeds voor dien tijd beviel de kapitein mij; hij had een van die\neenvoudige, kalme Russische gezichten, die men gemakkelijk en met\ngenoegen recht in de oogen kijkt. Maar na dit onderhoud had ik een\nwaar gevoel van hoogachting voor hem.\n\n\nII.\n\nDen volgenden dag kwam de kapitein mij om vier \'s morgens halen.\nHij droeg een oude, afgedragen overjas, zonder epauletten, de wijde\nbroek der Lesghis[1], een witte papakha[2] met gele voering een\nonaanzienlijke, Aziatische sabel aan een riem over de borst. De kleine\nschimmel, dien hij bereed, liep met het hoofd omlaag in rustigen tred\nen zwaaide onophoudelijk met zijn dunnen staart. Hoewel de kapitein er\nvolstrekt niet krijgshaftig en evenmin elegant uitzag, sprak uit zijn\nvoorkomen toch zooveel onverschilligheid voor alles om hem heen, dat\nhij onwillekeurig achting inboezemde.\n\n[1] Een Kaukasische volksstam.\n\n[2] Muts van astrakan.\n\nIk liet hem geen oogenblik wachten, steeg dadelijk te paard en wij\nreden met ons beiden door de groote poort het fort uit.\n\nHet bataljon was ons reeds een paar kilometer vooruit en deed zich aan\nons voor als een zwarte, compacte, waggelende massa. Alleen aan de\nbajonetten, die er als een bundel lange naalden boven uitstaken, zag\nmen dat het infanterie was. Af en toe werd ons oor getroffen door het\ngezang der soldaten, door tromgeroffel of door de prachtige stem van\nden tenor der zesde compagnie, naar wien ik in het fort dikwijls met\nveel genoegen had geluisterd.\n\nDe weg ging midden door een diepen, breeden pas, langs een riviertje,\ndat op dit oogenblik \xc2\xbbspeelde," d.w.z. buiten zijn oevers was\ngetreden. Geheele scharen wilde duiven fladderden boven de golven,\nstreken nu eens neer op den steenachtigen oever, beschreven dan weer\nin de lucht snelle cirkels en verdwenen uit het gezicht. De zon was\nnog niet zichtbaar, maar de toppen der bergen aan de rechterzijde van\nden pas werden steeds lichter. De grijze en witachtige rotsen, het\ngeelachtig groene mos, de met dauw bedekte struiken van kruisdoorns,\nmispels en kurkolmen teekenden zich buitengewoon scherp af in het\ngouden licht der opgaande zon; daarentegen hing over de hoogte aan\nden tegenovergestelden kant en over den hollen weg nog een sluier van\ndichten mist, die zich als een zware rook in ongelijke lagen verdeelde\nen zich langzaam verplaatste; in zijn sombere vochtigheid vertoonde\nhij een mengeling van onbepaalde kleuren: bleek lila, zwartachtig\ndonker-groen en wit. Dicht voor ons, teekenden zich de helderwitte\nmassa der besneeuwde bergen verwonderlijk helder tegen het donkere\nazuur van den horizon af, met hun wonderlijke tot in de kleinste\nbijzonderheden mooie schaduwen en omtrekken. Krekels, sprinkhanen en\nduizenden andere insecten ontwaakten in het hooge gras en vervulden de\nlucht met hun scherp en aanhoudend gesjirp. Het was of een tallooze\nmenigte uiterst fijne klokjes ons in het oor klonken. Tegelijk met de\nlucht ademde men het water, den nevel en den geur van het gras in, al\nde geuren van een schoonen zomermorgen.\n\nDe kapitein sloeg vuur en stak zijne pijp aan; de geur van zijne\ntabak en zijn tonder leek mij buitengewoon aangenaam. Wij hadden\neen korteren weg genomen om de infanterie sneller in te halen. Het\nkwam mij voor, dat de kapitein meer in gedachten verzonken was dan\ngewoonlijk; zijn tanden lieten zijn Daghestansch pijpje geen oogenblik\nlos, en bij iederen stap raakten zijn hielen zijn paard, dat, ietwat\nslingerend gaande, een nauw merkbaar donker groen spoor achterliet in\nhet vochtige, hooge gras. Tusschen de hoeven van het paard vloog een\nfazant op, met een gekakel en vleugelgeklepper, waarvan een jager zou\nzijn opgesprongen en steeg langzaam omhoog.\n\nDe kapitein schonk hem niet de minste aandacht. Wij waren reeds dicht\nbij het bataljon, toen achter ons de hoefslag van een galoppeerend\npaard weerklonk, en op hetzelfde oogenblik reed een zeer aardige,\njonge man in officiersuniform met een hooge muts van wit astrakan\nop, ons voorbij. Toen hij naast ons was, glimlachte hij, knikte den\nkapitein toe en salueerde met zijne rijzweep. Ik had enkel tijd om\nop te merken dat hij bijzonder kranig in \'t zadel zat en de teugels\nhield, dat hij fraaie zwarte oogen en een fijnen neus had en dat de\nvlashaartjes van zijn knevel eventjes begonnen uit te komen. Wat mij\nvooral in hem bekoorde, was de glimlach, dien hij niet kon inhouden,\ntoen hij bemerkte dat wij met genoegen naar hem keken. Aan dien\nglimlach alleen zou men hebben kunnen besluiten, dat hij nog zeer jong\nwas.\n\n--Waar vliegt die naar toe? mompelde de kapitein met een ontevreden\ngezicht, zonder zijn pijp uit zijn mond te nemen.\n\n--Wie is het? vroeg ik.\n\n--De vaandrig Alanine, van mijne compagnie. Hij is eerst de vorige\nmaand bij het corps gekomen, zoo pas van het kadettenkorps.\n\n--Dus dit is zeker het eerste gevecht dat hij zal bijwonen? vroeg ik.\n\n--Ja, en juist daarom is hij zoo vroolijk, zeide de kapitein en\nschudde het hoofd met een wijsgeerig gezicht.--O die jeugd!\n\n--En waarom zou hij niet vroolijk zijn? Ik begrijp heel goed, dat dit\nvoor een jongmensch zeer interessant moet zijn.\n\nDe kapitein zweeg een paar minuten.\n\n--Jawel, zooals ik zeide, \'t is de jeugd! hernam hij met een diepe\nbasstem.--Hoe kan men er zich op verheugen voordat men er iets van\ngezien heeft? Als hij een paar gevechten heeft bijgewoond, zal hij\nniet meer zoo verrukt zijn. Wij zijn op dit oogenblik zoowat met ons\ntwintigen officieren. Een van ons wordt gewond of gedood, dat is\nzeker: vandaag ik, morgen gij, overmorgen een derde. Wat is daar nu\nvoor prettigs in?\n\n\nIII.\n\nNauwelijks kwam de zon achter de toppen der bergen op en verlichtte\nde vallei, waar wij door trokken, of de mist trok op. Het werd warm.\nDe soldaten met het geweer op schouder en den ransel op den rug,\nmarcheerden langzaam voort op den stoffigen weg. Af en toe hoorde\nmen in de gelederen het dialect van de Ukraine en een vroolijk\ngelach. Eenige oude soldaten in witte uniform--voor het meerendeel\nonderofficieren--marcheerden op de flanken, met de pijp in den mond en\npraatten ernstig samen. Rijtuigen, zwaar beladen en met drie paarden\nbespannen, sukkelden langzaam voort en deden het stof oprijzen, dat\nonbeweeglijk bleef hangen.\n\nDe officieren reden voorop. Eenigen \xc2\xbbdhigiteerden" gelijk men in den\nKaukasus zegt, dat wil zeggen, zij zetten hun paarden met de zweep\naan, lieten ze vier, vijf sprongen maken, pareerden dan op de plaats\nen wierpen het hoofd naar achter. Anderen schonken hun opmerkzaamheid\naan de muzikanten, die ondanks de drukkende hitte, het eene liedje\nvoor en het andere na speelden.\n\nEen paar honderd schreden voor het detachement uit, reed, op een\ngrooten schimmel, een slank en knap officier in Aziatische uniform,\nnaast de bereden Tartaren.\n\nHij was in het heele regiment bekend om zijn dollen overmoed en als\neen man, die ieder de waarheid durfde zeggen. Hij droeg een zwarten\nbechmet met zilver galon, een pantalon van dezelfde kleur, nieuwe,\nnauw om den voet sluitende laarzen met tschirazen (galons), een gele\nTcherkessenjas en een hooge, naar achter afloopende muts. Over borst\nen rug liepen zilveren koorden, daaraan hingen op den rug kruithoren\nen pistool; een tweede pistool en een dolk in zilveren schede hingen\naan den gordel. Over de kleeding was zijn sabel gegespt, die in een\nprachtige, met zilver beslagen korduaan-lederen schede stak; over zijn\nschouders hing zijn windbuks in zwart foedraal. Zijn kostuum, zijn\nhouding, zijn minste bewegingen verrieden, dat hij zich moeite gaf\nvoor een Tartaar gehouden te worden, ook sprak hij tot de Tartaren,\ndie naast hem reden, in eene taal, die mij onbekend was; maar uit de\nverwonderde, spottende blikken, die zij met elkaar wisselden, maakte\nik op dat zij hem niet begrepen.\n\nHet was een onzer jonge officieren, een van die dapperen, gevormd naar\nde voorbeelden van Marlinsky en Lermontoff, die den Kaukasus slechts\nzien door het prisma der \xc2\xbbhelden van onzen tijd[3]"; en in al zijn\nhandelingen volgde hij, niet zijn eigen neigingen, maar het voorbeeld\nvan deze helden.\n\n[3] Toespeling op het type, door Lermontoff beschreven in \xc2\xbbHelden van\nonzen tijd".\n\nDeze luitenant, bijvoorbeeld, was waarschijnlijk gesteld op het\ngezelschap van fatsoenlijke dames en ernstige mannen--generaals,\nkolonels, oversten;--ja, ik weet zeker dat hij van zulk gezelschap\nhield, want hij was in de hoogste mate ijdel; maar toch achtte hij\nzich onvoorwaardelijk verplicht, alle ernstige mannen den rug toe te\nkeeren, met een soort van beschaafde lompheid, en als er eene dame\nin het fort kwam, rekende hij het zich tot plicht met zijn vrienden,\nslechts in een rood hemd gekleed en de bloote voeten met lappen\nomwikkeld, langs haar venster te loopen en zooveel mogelijk leven te\nmaken, volstrekt niet om haar te beleedigen, maar om haar te laten\nzien dat hij mooie blanke voeten had, en dat men gemakkelijk verliefd\nop hem kon worden, als hij er zich maar toe wilde leenen.\n\nOf wel hij ging vaak met twee of drie onderworpen Tartaren heele\nnachten het gebergte in; dan gingen zij de vijandelijke Tartaren\nbeloeren en doodschieten; en, hoewel zijn gevoel hem vaak genoeg\nzeide, dat daar niets heldhaftigs in was, meende hij dat het zijn\nplicht was die menschen te doen lijden, die hem, naar hij zich\nverbeeldde, teleurstellingen bereid hadden en die hij haatte en\nverachtte. Hij droeg altijd twee dingen bij zich: een zeer groot\nheiligenbeeld om zijn hals en een dolk aan een riem boven zijn hemd;\nhij legde ze zelfs niet af als hij naar bed ging. Hij geloofde vast\ndat hij vijanden had; zich zelf wijs te maken dat hij zich op anderen\nhad te wreken, en een beleediging in bloed moest uitwisschen, was zijn\nhoogste genot. Hij was stellig overtuigd dat deze gevoelens van haat,\nvan wraak en van verachting voor het menschdom verheven en dichterlijk\nwaren: maar zijne ma\xc3\xaetresse, een Tcherkessische natuurlijk, verzekerde\nmij, toen ik haar later toevallig eens sprak, dat hij een uiterst\nzacht en goedaardig man was, en dat hij des avonds na eerst sombere\naanteekeningen neergeschreven te hebben, netjes zijn inkomsten en\nuitgaven noteerde en op de knie\xc3\xabn zijn gebed deed. Hoeveel had hij al\nniet geleden om alleen voor zich zelf te _schijnen_ wat hij wilde\n_zijn_! Want zijn kameraden en de soldaten hadden een geheel andere\nmeening van hem dan hij hun wilde geven.\n\nOp zekeren keer, bij een zijner nachtelijke excursies, gebeurde het\ndat hij een Tschetscheensch opstandeling aan het been kwetste en\nkrijgsgevangen maakte. Deze Tschetscheen leefde zeven weken aan \xc3\xa9\xc3\xa9n\nstuk bij den luitenant, die hem als zijn besten vriend oppaste, en\ntoen hij genezen was, zond hij hem weg met geschenken. Later, op eene\nexpeditie, toen de luitenant zich met de voorpostenlinie moest\nterugtrekken, hoorde hij in de vijandelijke gelederen zijn naam\nroepen: zijn vriend, de Tschetscheen, kwam naar voren rijden en wenkte\nhem. De luitenant kwam nader en drukte hem de hand; de bergbewoners\nwaren in de nabijheid, maar schoten niet, doch nauwelijks had hij zijn\npaard gewend, of er werden verscheidene schoten op hem gelost, en een\nkogel ontvelde hem de dij.\n\nEen anderen keer, zag ik zelf hoe in het fort brand uitbrak: twee\ncompagnie\xc3\xabn waren bezig met blusschen. Midden in die menigte, hel door\nde vlammen verlicht, vertoonde zich eensklaps de silhouet van een man\nte paard. De donkere gedaante baande zich een doortocht en naderde\ntot vlak bij het vuur. Toen sprong de luitenant--hij was het--van het\npaard en wierp zich in den vuurgloed. Vijf minuten later kwam hij er\nuit, met verschroeide haren en verzengde mouwen en beschermde met\nzijne armen twee duiven, die hij uit de vlammen had gered.\n\nHij heette Rosenkranz. Maar hij sprak gaarne van zijne voorouders, die\nhij tot de War\xc3\xa4gers liet opklimmen, en hij zocht ons zonneklaar te\nbewijzen, dat zijne voorvaderen en hij volbloed Russen waren.\n\n\nIV.\n\nDe zon had reeds de helft van hare baan doorloopen, en zond door de\ngloeiende lucht hare stralen op de droge aarde af; de donkerblauwe\nhemel was volkomen helder; alleen de voet der besneeuwde bergen werd\nlangzamerhand gehuld in een sluier van lichten witten damp. De stille\nlucht scheen vervuld van een doorzichtig stof; het was ondragelijk\nheet geworden. Halfweg het nachtkwartier, aan den oever eener beek,\nhield het detachement halt. De soldaten zetten hunne geweren aan\nrotten en snelden naar het water. De bataillons-commandant ging in de\nschaduw op eene trom zitten en met een gezicht, waarop ten volle het\nbesef van het gewicht van zijn rang stond te lezen, maakte hij zich\ngereed om met eenige zijner officieren te gaan eten. De kapitein\nstrekte zich op het gras uit, in de schaduw van den proviandwagen\nder compagnie. De dappere luitenant Rozenkranz en nog eenige andere\njonge officieren gingen op hun uitgespreide mantels zitten en hadden\nblijkbaar het voornemen zich duchtig te goed te doen, te oordeelen\nnaar het aantal flacons en flesschen, die werden klaargezet, en vooral\nook naar de bijzondere opgewektheid der zangers, die, in een halven\nkring om hen heen gezeten, een nationalen dans van den Kaukasus zongen\nop de wijze van de _Lesginka_:[4]\n\n[4] Nationale dans der inboorlingen.\n\n    Schamyl wilde opstand maken\n    Eens heel lang geleden,\n    Tra\xc3\xaf-ra\xc3\xaf, ra-ta-ta\xc3\xaf....\n    Eens heel lang geleden.\n\nOnder deze officieren was ook de piepjonge vaandrig, die ons des\nmorgens was voorbijgereden. Hij was zeer grappig, zijn oogen\nschitterden, zijn tong sloeg een weinig dubbel; hij overstelpte ieder\nmet betuigingen van vriendschap. Arme jongen! Hij wist nog niet,\ndat men in zulk een opgewondenheid belachelijk kon zijn, en dat de\nopenhartigheid en teederheid, waarmee hij zijne kameraden lastig viel,\nhem niet hun genegenheid konden verwerven, maar hem hun spot op den\nhals zou halen. Hij wist ook niet hoe mooi hij was, toen hij zich\neindelijk in gloeiende opwinding op zijn mantel uitstrekte, met het\nhoofd op de armen en de dichte zwarte lokken naar achteren geworpen.\n\nTwee officieren zaten onder den proviandwagen kaart te spelen op een\nreiskoffer.\n\nIk luisterde nieuwsgierig naar de gesprekken der officieren en\nsoldaten, ik ging met een oplettend oog de uitdrukking hunner\ngezichten na. Maar stellig kon ik bij geen hunner ook maar de schaduw\nvan de ongerustheid, die ik zelf gevoelde, opmerken: uit hun grappen,\nhun gelach, hun verhalen sprak eene volmaakte onverschilligheid en\nonbezorgheid voor de dreigende gevaren. Zij schenen er zelfs niet aan\nte denken dat menigeen hunner niet meer langs dien weg zou\nterugkeeren.\n\n\nV.\n\nDes avonds om zeven uur kwamen wij, geheel bestoven en vermoeid, de\ngroote, versterkte poort van de vesting N*** binnen. De ondergaande\nzon wierp schuine rose stralen op de schilderachtige batterijen en\nop de tuinen met de hooge populieren, die de vesting omgaven, op de\nbebouwde, geelachtig schemerende velden en op de witte wolken, die\nzich langs de besneeuwde bergtoppen opstapelden, alsof zij het hen\nwilden nadoen en daar een tweede, niet minder wonderlijke en schoone\nketen vormen. De kleine sikkel der wassende maan verscheen aan den\nhorizon als een doorzichtig wolkje. In den aul,[5] aan de poort van de\nvesting gelegen, riep een Tartaar boven van het dak zijner leemen hut\nde vromen op tot het gebed. De zangers zetten met nieuwen moed in.\n\n[5] Dorp in de taal der inboorlingen\n\nNa wat toilet gemaakt te hebben en een weinig uitgerust te zijn, begaf\nik mij naar een mijner vrienden, een adjudant, om hem te verzoeken\nden generaal mijn voornemen mee te deelen. Buiten gekomen, had ik\ngelegenheid in de vesting een schouwspel te zien, dat ik daar niet zou\nverwacht hebben. Een koket rijtuig voor twee personen passeerde mij;\nik zag een elegant vrouwenhoedje en ving enkele brokken van een\ngesprek in het Fransch op. Uit het openstaande venster van het huis\nvan den kommandant klonken de tonen van een of andere \xc2\xbbLiesjes" of\n\xc2\xbbKaatjes" polka, die op een ontstemde piano gespeeld werd. Toen ik\nvoorbij een caf\xc3\xa9 kwam, zag ik daar eenige schrijvers zitten met de\nsigarette in den mond en een flesch wijn voor zich, en ik hoorde\neen hunner zeggen: \xc2\xbbHoudt mij ten goede.... wat de politiek betrof,\nwas Maria Grigorieffna bij ons de eerste..." Een oude jood met een\nversleten jas aan en een ziekelijk voorkomen, torschte met moeite een\nvalsch draaiorgel, en over de geheele voorstad klonk de finale van\n_Lucie de Lammermoor_.\n\nTwee vrouwen in ruischende japonnen, zijden foulards om den hals en\nhel gekleurde parasols in de hand, bewogen zich met lichten gang\nv\xc3\xb3\xc3\xb3r mij op het houten trottoir. Twee jonge meisjes, de eene in eene\nhemelsblauw, de andere in eene rose kleedje, stonden blootshoofds voor\neen huisje en lachten op een schelle en gedwongen manier, blijkbaar om\nde attentie te trekken van de officieren, die voorbijgingen. De\nofficieren in nette uniform, met witte handschoenen en glinsterende\nepauletten stapten trots over straat en den boulevard.\n\nIk vond mijn vriend in de beneden-verdieping van het huis des\ngeneraals. Nauwelijks had ik mijn verlangen meegedeeld, en hij mij\nverteld, dat daar geen bezwaren tegen waren, of wij zagen voor het\nvenster, waaraan wij stonden praten, het kokette rijtuig, dat ik\ndaareven gezien had. Het hield stil en er steeg een slank, zeer statig\nman uit in de uniform van de linietroepen, met majoors-epauletten. Hij\nging bij den generaal binnen.\n\n--Excuseer mij, zeide de adjudant, ik moet hem bij den generaal gaan\naandienen....\n\n--Wie is er dan aangekomen? vroeg ik.\n\n--De gravin, antwoordde hij terwijl hij zijne uniform dichtknoopte, en\nvlug liep hij de trap op.\n\nEen paar minuten later kwam er een gezet, maar knap man, met een jas\nzonder epauletten en een wit kruis in het knoopsgat op het bordes. De\nmajoor, de adjudant en twee andere officieren volgden hem. Uit den\ngang, de stem en al de bewegingen van den generaal bleek duidelijk,\ndat hij doordrongen was van zijn hooge waarde.\n\n--_Bonsoir, madame la comtesse_, zeide hij en reikte haar door het\nportier de hand.\n\nEen kleine, met fijn hondenleer gehandschoende hand drukte die van den\ngeneraal, en een lief, lachend gezichtje werd onder een gelen hoed in\nde opening zichtbaar.\n\nVan het geheele gesprek, dat slechts een paar minuten duurde, hoorde\nik in \'t voorbijgaan alleen den generaal glimlachend zeggen:\n\n--Vous savez que j\'ai fait voeu de combattre les infid\xc3\xa8les, prenez\ndonc garde de le devenir.[6]\n\n[6] Gij weet dat ik een gelofte gedaan heb om de ontrouwen (of:\nongeloovigen. Het is dus een woordspeling. Vert.) te bestrijden, pas\ndus op dat gij het niet wordt.\n\nEr klonk een heldere lach in het rijtuig:\n\n--Adieu donc, cher g\xc3\xa9n\xc3\xa9ral.\n\n--Non, au revoir, zeide de generaal, terwijl hij de trap opging. Denk\ner om, dat ik mijzelven inviteer voor de soir\xc3\xa9e van morgen.\n\nHet rijtuig reed weg.\n\n--Dat is nu een man, dacht ik op den terugweg, die alles heeft wat\neen Rus begeert: een graad, rijkdom, hoogen adel; en die man staat\ndaar, den dag voor een veldslag, die God weet hoe zal afloopen, te\ngekscheren met een lieve vrouw, en belooft haar, den volgenden avond\nop de thee te komen, alsof hij haar op een bal had ontmoet.\n\nIk vond bij den adjudant ook nog een jongen man, over wien ik mij nog\nmeer verwonderde; het was een luitenant van het regiment K***, die\nzich onderscheidde door zoo zachtmoedig en zoo verlegen als een jong\nmeisje te zijn. Hij was naar den adjudant gekomen om zijn spijt en\nzijn verontwaardiging te uiten tegen anderen die, naar hij beweerde,\ntegen hem intrigeerden, opdat hij geen deel zou nemen aan de\nexpeditie. Hij zeide dat het laag was aldus te handelen, dat het van\nweinig kameraadschap getuigde, dat hij het zou onthouden, enz.\n\nHoe scherp ik zijn trekken bestudeerde, hoe aandachtig ik naar den\nklank zijner stem luisterde, ik moest erkennen, dat hij niet veinsde.\nHij was werkelijk diep verontwaardigd en bedroefd, dat hij niet in de\ngelegenheid zou zijn, op de Tscherkessen te schieten en aan hun\nschoten bloot te staan. Hij was kwaad, evenals een kind, dat\nonverdiend klappen heeft gekregen.... Mij was dat alles totaal\nonbegrijpelijk.\n\n\nVI.\n\nOm tien uur \'s avonds moet de colonne zich op marsch begeven. Om\nhalf negen steeg ik te paard en begaf mij naar den generaal; maar,\nveronderstellende dat hij en zijn adjudant het druk zouden hebben,\nsteeg ik op straat af, maakte mijn paard aan de palissaden vast en\nging op de javalinka[7] zitten, om mij bij den generaal te voegen\nzoodra hij buiten zou komen.\n\n[7] Het opgehoogde zand rondom de huizen.\n\nDe warmte en de zonnegloed hadden reeds plaats gemaakt voor de koelte\nvan den nacht en het matte licht der wassende maan, die rondom zich\neen bleek-lichtenden kring op het blauw van den hemel vormde en reeds\nbegon onder te gaan. Door de vensters der huizen en door de spleten in\nde blinden der hutten schemerde licht. De slanke populieren, die zich\nin de verte achter de witgekalkte, door het maanlicht beschenen hutjes\nmet de stormdaken verhieven, schenen zwarter en hooger. De lange\nschaduwen der huizen der boomen en heggen teekenden zich bevallig af\ntegen den helderlichten, stoffigen weg. Het gekrijsch der kikvorschen\nweerklonk boven de rivier.[8] Op straat hoorde men nu eens snelle\nschreden, dan enkele woorden van een gesprek of den galop van een\npaard. Van den kant der voorstad drong van tijd tot tijd de melodie\nvan een draaiorgel door, nu eens een bekend lied uit de Ukraine, dan\nweer de een of andere \xc2\xbbAurora-Walzer."\n\n[8] De kikvorschen in den Kaukasus brengen een geluid voort, dat niets\ngemeen heeft met het kwaken van onze kikvorschen.\n\nIk zal niet zeggen waar ik aan dacht: ten eerste zou ik mij schamen\nte bekennen, dat het sombere gedachten waren, die mij onafweerbaar\nbeslopen, terwijl ik rondom mij niets dan vreugde zag; en ten tweede\nheeft dat ook weinig met mijn verhaal te maken. Ik was zoo in\ngedachten verzonken, dat ik niet eens bemerkte, dat de klok elf uur\nsloeg en de generaal met zijn geheele gevolg mij voorbijreed.\n\nDe achterhoede was nog in de vestingpoort. Niet dan met moeite kon ik\nmij op de brug een weg banen tusschen de opeengedrongen kanonnen, de\nkruitwagens, de proviandwagens en de officieren, die luide hun orders\ngaven, door. Toen ik buiten de poort was, draafde ik langs den troep,\ndie zich over een lengte van een werst uitstrekte, en bereikte den\ngeneraal. Terwijl ik voorbij de artillerie reed, die in prachtige orde\nvoorttrok en de officieren, die er te paard tusschen reden, hoorde ik,\nals een groven dissonnant in deze plechtige harmonie de ruwe stem van\nden Duitscher. Hij riep: \xc2\xbbAchtillechist geef me de lont," en de stem\nvan een soldaat zeide dienstvaardig: \xc2\xbbSchwerefftschenko, de heer\nluitenant wenscht vuur."\n\nHet grootste deel van den hemel was langzamerhand bedekt met lange,\nsombere, grijze wolken; slechts hier en daar schitterde mat eene ster\ndaartusschen. De maan was reeds achter de zwarte bergen rechts aan den\nhorizon verdwenen, en wierp over hun toppen heen een zwak, trillend\nschemerlicht, dat toch scherp afstak tegen het ondoordringbare duister\naan hun voet. De lucht was zoo stil en zoo warm, dat er geen enkel\ngrassprietje, geen wolkje bewoog. Het was zoo duister, dat men zelfs\nde dingen in de naaste omgeving niet onderscheiden kon. Rechts en\nlinks van den weg zag ik nu eens rotsen, dan weer dieren, dan weer\nmenschen van vreemd voorkomen--en ik merkte eerst dat het struiken\nwaren, als ik ze hoorde ritselen en de koude dauw voelde, die aan\nhaar bladeren hing. Voor mij zag ik een compacte, golvende, donkere\nmassa zich voortbewegen, en daar achter eenige beweeglijke vlekken:\nhet was de voorhoede te paard, en de generaal met zijn gevolg. In\nde heele colonne heerschte zulk een stilte, dat men duidelijk al de\nwegstervende, geheimzinnige geluiden van den nacht kon hooren: het\nverre, klagende gehuil der jakhalzen, dat nu eens klonk als wanhopig\ngeschrei, dan weer als gelach; het eentonige, schelle gesjirp van\nkrekels, het krijschen der kikvorschen, het slaan der kwartels, een\nniet te beschrijven gebrom dat steeds nader kwam, en heel dat bijna\nonmerkbaar nachtelijk leven der natuur, dat men evenmin kan begrijpen\nals weergeven: dat alles smolt samen tot een enkelen toon, den vollen\nharmonischen toon, dien wij de stilte van den nacht noemen. Die stilte\nwisselde af of liever vermengde zich met het dof gedreun der hoeven en\nhet geritsel van het hooge gras, dat platgetrapt werd door de langzaam\nvoorwaarts gaande colonne.\n\nSlechts een enkelen keer hoorde men het gerol van een zwaar kanon, het\nkletteren der tegen elkander stootende bajonetten, onderdrukt gepraat\nen het brieschen van paarden.\n\nDe natuur ademde eene schoonheid en eene kracht, die tot kalmte\nstemden.\n\nIs den menschen dan werkelijk het leven te eng op deze schoone aarde,\nonder den oneindigen sterrenhemel? Hoe kunnen temidden dezer\nverrukkelijke natuur in de ziel des menschen gevoelens van woede en\nwraak en hartstocht om zijn naasten te vernietigen, bestaan? Al het\nkwade, dat er woelt in het menschelijke hart moest, dunkt mij,\nverdwijnen bij de aanraking met de natuur--deze rechtstreeksche\nuitdrukking van het schoone en goede.\n\n\nVII.\n\nWij zaten reeds meer dan twee uur te paard. Ik voelde een lichte\nhuivering van kou en de slaap beving mij. In de duisternis zag ik\ndezelfde donkere dingen onduidelijk voor mij: op geringen afstand zag\nik den zwarten muur en de zwarte bewegelijke vlekken; zeer dicht naast\nme den rug van een schimmel, die met den staart sloeg, een rug in een\nwijden tscherkeska, waarover een geweer in zwart foedraal en de witte\ngreep van een pistool in een gelapten pistoolholster, het vuur van een\ncigaret, dat een blonden knevel, een beverkraag en een gehandschoende\nhand verlichtte. Ik boog mij over den hals van mijn paard, sloot de\noogen en sluimerde een oogenblik in.\n\nEensklaps werd ik wakker door het bekende geluid van hoefslagen en\ndoor geruisch; ik zag om en een oogenblik leek het alsof ik op mijn\nplaats bleef en de zwarte muur v\xc3\xb2\xc3\xb2r me op me toekwam. Ik hoorde een\ndichtbij komend dof gebrom, dat ik mij niet had kunnen verklaren: het\nwas het geruisch van water. Wij waren nu in een hollen weg en naderden\neen bergstroom, die juist op het sterkst gezwollen was.\n\nHet gedruisch werd sterker, het natte gras werd dichter en hooger,\nde struiken werden zeldzamer, de horizon steeds beperkter. Van tijd\ntot tijd zag men tegen den donkeren achtergrond der bergen op\nverschillende plaatsen heldere vuren opschieten en even snel weer\nverdwijnen.\n\n--Zeg me toch eens, wat die vuren beteekenen? vroeg ik fluisterend aan\nden Tartaar, die naast mij reed.\n\n--Weet gij dat dan niet? vroeg hij.\n\n--Neen.\n\n--Het zijn brandende bossen stroo, die de bergbewoners aan een stok\nheen en weer zwaaien.\n\n--En waarvoor?\n\n--Opdat iedereen wete, dat de Rus in aantocht is. Nu zitten zij in de\ndorpen te beven! Alle have en goed zullen ze in de bergkloven\nwegstoppen, voegde hij er lachend bij.\n\n--Maar weten zij dan al, dat de troep in aantocht is?\n\n--Wel ja! hoe kan het ook anders? Zij weten het altijd. De onzen zijn\nzulk een raar volk!\n\n--Dus maakt Schamyl zich nu strijdvaardig? vroeg ik.\n\n--Neen, antwoordde hij en schudde met het hoofd ten teeken van\nontkenning. Schamyl zal niet meevechten. Schamyl zal er zijn\n_nahibs_[9] op afsturen, en zal zelf, boven op een berg, door een\nverrekijker zitten turen.\n\n[9] Luitenants.\n\n--Woont hij ver weg?\n\n--Neen, niet ver. Misschien tien wersten daar links.\n\n--Hoe weet gij dat? Zijt gij er soms geweest?\n\n--Ja. Onze mannen zijn allen in de bergen geweest.\n\n--En hebt gij Schamyl gezien?\n\n--O, wel neen! Schamyl krijgen wij niet te zien. Honderd, driehonderd,\nduizend wachters zijn om hem en middenin is Schamyl, zeide hij, met\neen uitdrukking van overdreven eerbied.\n\nAls men omhoog keek, kon men merken dat het aan den helder wordenden\nhemel reeds licht begon te worden. Maar in de bergengte, waarin wij\nvoorttrokken, was het nog donker en vochtig.\n\nEensklaps schitterden er, dicht voor ons, lichtstralen in de\nduisternis. In hetzelfde oogenblik zwermden kogels fluitend door de\nlucht en midden in de stilte rondom ons klonken knallende\ngeweerschoten en schelle kreten. Het was een piket van de voorhoede\ndes vijands. De Tartaren, waaruit het piket bestond, hadden op goed\ngeluk geschoten onder het slaken van een oorlogskreet, en stoven toen\nuit elkaar.\n\nAlgemeene stilte weer rondom ons. De generaal riep den tolk. Een\nTartaar, in den witten rok der Tcherkessen, ging naar hem toe, en\nsprak fluisterend en met drukke gebaren langen tijd met hem.\n\n--Kolonel Chassanoff, laat de tirailleurslinie uitzwermen, zeide de\ngeneraal met gedempte, langzame, maar zeer duidelijke stem.\n\nHet detachement bereikte de rivier, de zwarte bergen en de bergkloof\nachter zich latend. De dag begon aan te breken. De hemel, waaraan hier\nen daar nog een enkele bleeke ster te zien was, scheen nu hooger\ngeworden te zijn; in het oosten gloeide het morgenrood hel op. Een\nfrissche, doordringende bries woei uit het westen en een lichte nevel\nsteeg als damp boven de bruischende rivier op.\n\n\nVIII.\n\nDe gids wees een doorwaadbare plaats, en de voorhoede der ruiterij\npasseerde de rivier, spoedig gevolgd door den generaal en zijn staf.\nHet water sloeg de paarden tegen de borst, en stortte zich met\nbuitengewoon geweld tusschen de witte steenen door, die hier en daar\nuit het watervlak omhoog staken; tusschen de beenen der paarden vormde\nhet een dwarrelende schuimende kolk. De paarden aarzelden bij het\nruischen van het water, hieven den kop op en spitsten de ooren;\nlangzaam en voorzichtig stapten zij over den ongelijken bodem tegen\nden stroom in. De ruiters beurden hun beenen en hun wapens in de\nhoogte. De infanteristen letterlijk tot op het hemd toe uitgekleed,\nhielden hun kleederen aan de punt van het geweer in de hoogte; bij\ntroepen van twintig grepen ze elkaar bij de hand en trachtten zij\ntegen de strooming in te gaan; de inspanning stond hun op het gelaat\nte lezen. De artilleristen joegen, met luid geschreeuw, hun paarden in\nvollen draf de rivier in. De kanonnen en de groene kruitwagens, waar\nhet water af en toe overheen spatte, ratelden over den steenachtigen\nbodem. Maar de moedige Kozakkenpaardjes trokken wakker aan de\nstrengen, kliefden den schuimenden vloed en klommen met druipende\nmanen en staart, op den anderen oever.\n\nToen de overtocht volbracht was, drukte het gelaat van den generaal\nplotseling een zeker ernstig nadenken uit. Hij liet zijn paard\nzwenken, en, door de cavalerie gevolgd, draafde hij dwars over een\ndoor het bosch begrensde weide heen, die zich voor ons uitstrekte.\nBereden Kozakkenpatrouilles zwermden langs den woudzoom.\n\nTusschen de boomen dook een man te voet in een tscherkeska en met een\nmuts van schapenvel op, toen nog een, daarop nog een... Een der\nofficieren zeide:\n\n--Het zijn de Tartaren.\n\nDaar werd ook een rookwolkje zichtbaar achter een boom... Een\ngeweerschot, nog een... Ons sneller schieten overstemde het\nvijandelijke vuur. Slechts van tijd tot tijd bemerken wij aan het\ngefluit van een kogel, over ons hoofd, een geluid als het gegons\nvan eene bij, dat niet alle schoten van ons komen. Daar rukken de\ninfanteristen in den looppas en de kanonnen in vollen draf aan naar de\nvuurlinie. Men hoort het dreunend kanongedonder, den metaalklank van\nde voortvliegende kartets, het gesis der houwitsers, het knetteren der\ngeweren. De cavalerie, de infanterie en de artillerie duiken van alle\nkanten op de uitgestrekte weide op.\n\nDe rookwolkjes der kanonnen, der houwitsers en der geweren vloeien\nsamen en worden \xc3\xa9\xc3\xa9n met het door dauw bedekte groen en den nevel.\nKolonel Chassanoff galoppeert naar den generaal en doet zijn paard in\nvollen gang met een ruk stilhouden.\n\n--Excellentie, zegt hij en brengt de hand aan de muts, beveelt u dat\nde cavalerie een charge zal doen? Er zijn veldteekens[10] opgestoken.\n\n[10] Deze veldteekens hebben bij de bergbewoners bijna de beteekenis\nvan vaandels, met dit onderscheid dat iedere \xc2\xbbdjighite" zijn eigen\nteeken kan maken en voeren.\n\nEn met zijn karwats wees hij naar de Tartaarsche ruiters, die\nvoorafgegaan werden door twee mannen, welke, op witte paarden gezeten,\nroode en blauwe lappen aan de lansen droegen.\n\n--Ga met God, Ivan Micha\xc3\xaflovitsch, zegt de generaal. De kolonel laat\nzijn paard zwenken, trekt zijn sabel en roept:--Hoera!\n\n--Hoera! hoera! hoera! klinkt het uit de gelederen, en de cavalerie\nstormt hem na.\n\nAllen zien vol belangstelling toe; daar is een veldteeken, nog een,\nnog een...\n\nZonder de charge af te wachten, verdwijnt de vijand in het bosch en\nopent vandaar een goed onderhouden geweervuur. De kogels vallen steeds\ndichter.\n\n--Een charmant gezicht! zegt de generaal, terwijl hij zijn dunbeenigen\nvolbloed op Engelsche wijze op en neer laat huppelen.\n\n--Charmant! antwoordt de majoor, de \xc2\xbbr" latende rollen, geeft zijn\npaard een slag met de karwats, en rijdt naar den generaal. \xc2\xbbMen zou\nvoor zijn plezier oorlog voeren in zulk een mooi land," zegt hij.\n\n--En vooral in zulk aangenaam gezelschap, voegt de generaal er met\neen vriendelijk lachje bij.\n\nDe majoor boog.\n\nOp dit oogenblik vliegt met een snel, hatelijk sissen een kogel\nvoorbij en slaat ergens in. Achter mij hoor ik het gekerm van een\ngekwetste. Dit gekerm doet mij zoo vreemd aan, dat het geheele\nmilitaire schouwspel in eens al zijne bekoorlijkheid voor mij\nverliest; behalve ik schijnt niemand dat echter te merken: de majoor\nlacht luidkeels, een ander officier begint rustig een afgebroken zin\nopnieuw. De generaal kijkt een anderen kant uit, en zegt, met het\nkalmste glimlachje van de wereld, eenige woorden in het Fransch.\n\n--Beveelt gij dat wij hun vuur beantwoorden? vraagt de chef der\nartillerie, terwijl hij in galop nadert.\n\n--Ja, maak ze maar eens bang, zegt de generaal en steekt nonchalant\neene sigaar op.\n\nDe batterij stelt zich in positie en het vuur begint. De grond dreunt\nvan den donder van het geschut. Onafgebroken bliksemt het vuur en de\nrook wordt zoo dik, dat men nauwelijks de manschappen ziet, die de\nstukken bedienen.\n\nHet dorp wordt gebombardeerd. Kolonel Chassanoff komt weer aanrijden,\nen op bevel van den generaal, rent hij naar het dorp. Het\nkrijgsgeschreeuw klinkt opnieuw, en de cavalerie verdwijnt onder de\nwolken van stof, die zij opjaagt.\n\nHet schouwspel was werkelijk grootsch. Voor mij echter, die er\ngeen deel aan had genomen en weinig vertrouwd was met oorlogszaken,\nwas er iets dat den algemeenen indruk bedierf: de indruk dat al die\nbewegingen, van al die drukte en dat geschreeuw, eigenlijk nutteloos\nwaren. Onwillekeurig kwam de vergelijking mij voor den geest van een\nman, die uit alle macht met zijn bijl de lucht klieft.\n\n\nIX.\n\nHet dorp was reeds door de onzen bezet en er was geen enkele vijand\nmeer te bekennen, toen de generaal kwam aanrijden met zijn gevolg,\nwaarbij ik mij ook gevoegd had.\n\nHet dorp bestond uit lange, nette hutten met leemen platte daken,\ngebouwd op ongelijke, steenachtige heuvels, waartusschen een beekje\ndoorkronkelde. Aan den eenen kant zag men, in het felle licht der zon,\ngroene tuinen met pere- en pruimeboomen; aan den anderen kant rezen\nvreemde schaduwen omhoog: de loodrecht staande, groote steenen van een\nkerkhof, en lange houten staken, van boven met een bal en veelkleurige\nvlaggen: het waren de graven der militaire hoofden.\n\nDe troepen hadden zich in goede orde voor de poort opgesteld.\n\nEen minuut later verspreiden de dragonders, de kozakken en het\nvoetvolk zich zichtbaar verheugd in de bochtige straten, en er\nkomt onmiddellijk leven in het verlaten dorp. Hier ziet men een dak\ninstorten of een planken deur onder de slagen der bijlen bezwijken,\ndaar brandt een hooimijt, een haag of een huis. Een dikke rook stijgt\nkronkelend op in de heldere lucht. Daar komt een Kozak aansleepen met\neen zak meel en een tapijt. Een soldaat draagt met een gelaat, dat\nvan vreugde straalt, een blikken kom en een gescheurden doek uit een\nhut. Een ander tracht, met uitgestrekte armen, twee kippen te grijpen,\ndie kakelend tegen een heg opvliegen. Een derde heeft ergens een\nkolossale kruik met melk gevonden, drinkt er uit en werpt haar\nvervolgens, luidkeels lachende, tegen den grond.\n\nHet bataillon, waarmee ik het fort N*** had verlaten, was ook in het\ndorp. De kapitein zat op het dak van eene hut rookwolken uit zijn\nkorte pijp te blazen, met zulk een onverschillig gezicht, dat ik\nheelemaal vergat, dat wij in een vijandelijk dorp waren en het idee\nkreeg dat ik thuis was.\n\n--Zoo! zijt gij daar ook! riep hij toen hij mij zag.\n\nDe hooge gestalte van luitenant Rosenkranz zag men nu hier, dan daar\nin het dorp. Hij liep onophoudelijk orders te geven, met het voorkomen\nvan iemand, die het erg druk heeft. Ik zag hem, met een ernstig\ngezicht, uit een der hutten komen: achter hem sleepten de soldaten een\ngeboeiden, ouden Tartaar voort. De grijsaard, die enkel gekleed was\nmet een gescheurden, veelkleurigen kiel en een gescheurde broek, was\nzoo gebrekkig, dat zijn magere armen, stevig op den rug vastgebonden,\nnauwelijks aan zijn schouders schenen vast te zitten en hij kon zijn\nnaakte en verdraaide voeten nauwelijks verzetten. Zijn gelaat, en\nzelfs een gedeelte van zijn kaalgeschoren hoofd, was met diepe rimpels\ndoorploegd. Zijn tandelooze, scheeve mond bewoog onophoudelijk\ntusschen zijn grijzen baard en knevel, alsof hij op iets kauwde. Maar\nzijn oogen glinsterden nog tusschen de ontstoken oogleden; men las er\nduidelijk de onverschilligheid van den ouderdom voor het leven in.\n\nRosenkranz vroeg hem, door tusschenkomst van den tolk, waarom hij\nniet met de anderen was gevlucht.\n\n--Waar zou ik heengaan? vroeg hij, terwijl hij rustig rondkeek.\n\n--Waar de anderen zijn! riep iemand.\n\n--De krijgslieden zijn tegen de Russen uitgetrokken, maar ik ben een\noud man.\n\n--Zijt gij dan niet bang voor de Russen?\n\n--Wat kunnen de Russen mij doen? Ik ben een oud man, herhaalde hij en\nliet bedaard zijn blik over de omstanders gaan.\n\nToen ik er weer voorbijkwam, zag ik den grijsaard zonder muts, altijd\nnog gebonden, bibberend achter een Kozak op een paard zitten, en nog\nsteeds met dezelfde onverschilligheid rondkijken. Men hield hem voor\nhet uitwisselen der krijgsgevangenen.\n\nIk klom op het dak en ging naast den kapitein zitten.\n\n--De vijand was niet talrijk, zeide ik, nieuwsgierig om te weten wat\nhij van het gevecht dacht.\n\n--De vijand? herhaalde hij verwonderd; er was er in het geheel geen.\nKan men dat een vijand noemen? Daar, gij zult eens zien, van avond,\nals wij ons terugtrekken, wat een uitgeleide hij ons geven zal. Daar\nzullen zij vandaan komen! en hij wees met zijn glas naar het bosch,\ndat wij dien morgen doorgetrokken waren.\n\n--Wat is dat? viel ik den kapitein ongerust in de rede, en wees hem op\neenige Donsche Kozakken, die niet ver van ons om iets heen stonden.\n\nUit hun midden stegen kreten op als van een klein kind, en de woorden:\n\n--He, slaat niet! Houdt op!... Men zou het zien... Gij hebt een mes,\nEvstignieitsch... Geef mij uw mes!\n\n--Zij zijn bezig het een of ander te verdeelen, de deugnieten, zeide\nde kapitein rustig.\n\nOp hetzelfde oogenblik kwam eensklaps de mooie vaandrig achter een\nhoek te voorschijn; met een rood, opgewonden gezicht en met de armen\nzwaaiend snelde hij op de Kozakken toe:\n\n--Raakt het niet aan! Doet het geen kwaad! riep hij met een\nkinderlijke stem.\n\nOp het zien van een officier gingen de Kozakken uit elkaar, en lieten\neen wit lammetje los. De jonge luitenant werd uiterst verlegen,\nmompelde iets voor zich heen en bleef met verwonderd gezicht voor hen\nstaan.\n\nToen hij ons op het dak zag zitten, den kapitein en mij, kleurde hij\nnog meer, en met huppelende passen naar ons toekomende, zeide hij met\neen schuchter lachje:\n\n--Ik dacht dat het een kind was, dat zij wilden vermoorden.\n\n\nX.\n\nDe generaal trok vooruit met de cavalerie. Het bataillon waarmee ik de\nvesting N** had verlaten, bleef in de achterhoede. De kompagnie\xc3\xabn van\nkapitein Chlopoff en van luitenant Rosenkranz rukten gelijktijdig uit.\n\nDe voorspelling van den kapitein kwam precies uit. Nauwelijks\nwaren wij in den smallen boschweg, dien hij mij gewezen had, of van\nweerskanten zag men onophoudelijk bergbewoners te paard en te voet\nvoorbij ijlen, en zoo dicht bij ons, dat ik duidelijk kon zien, hoe\nsommigen hunner in gebukte houding en met het geweer in de hand van\nden eenen boom naar den anderen liepen.\n\nDe kapitein ontblootte het hoofd en maakte vroom het teeken des\nkruises. Eenige oude soldaten volgden zijn voorbeeld. In het bosch\nhoorde men wild krijgsgeschreeuw en de kreten: \xc2\xbbYa\xc3\xaf! gia\xc3\xafoers!\nOeroess[11] ya\xc3\xaf!" Daarop volgden korte, knetterende geweerschoten;\nde kogels floten van alle kanten door het bosch. Stilzwijgend\nantwoordden de onzen met pelotonsvuur. Slechts af en toe hoorde\nmen in de gelederen opmerkingen van dezen aard:\n\n[11] Russen. Tartaarsch woord.\n\n--Daar zit _hij_![12] _Hij_ heeft mooi schieten achter een boom\nvandaan! Wij moesten kanonnen hebben!\n\n[12] Zoo spreken de Russische soldaten altijd van den vijand.\n\nDaar komt de artillerie in de vuurlinie. Bij de eerste houwitsers\nscheen de vijand te wankelen; maar een oogenblik later werd het\ngeweervuur en het geschreeuw sterker bij iederen pas, dien onze\ntroepen deden.\n\nWij waren nog niet heel ver van het dorp verwijderd, of de\nvijandelijke kogels begonnen ons reeds om het hoofd te fluiten. Ik\nzag een soldaat neervallen, doodelijk getroffen door een kogel. Maar\nwaarom al de bijzonderheden te schetsen van dit verschrikkelijk\ntooneel, nu ik zelf veel zou geven om het te kunnen vergeten!\n\nLuitenant Rosenkranz schoot zonder een oogenblik op te houden zelf\nuit zijn karabijn; met zijn heesche stem vuurde hij onophoudelijk de\nsoldaten aan, terwijl hij spoorslags van het eene einde der kolonne\nnaar het andere reed. Hij was een weinig bleek, en dit stond hem zeer\ngoed bij zijn krijgshaftig uiterlijk.\n\nDe hupsche vaandrig was een en al verrukking; zijn fraaie zwarte oogen\nschitterden stoutmoedig, een glimlachje speelde om zijn mond. Hij kwam\ntelkens naar den kapitein, om hem verlof te vragen een charge te\nmaken.\n\n--We zullen ze terugwerpen! zeide hij op een toon van overtuiging.\nWaarachtig, wij kunnen ze best uiteenjagen!\n\n--Niet noodig, antwoordde de kapitein kortaf. Wij moeten retireeren.\n\nDe compagnie van den kapitein hield den zoom van het bosch bezet, en\nbeantwoordde liggend het vuur.\n\nMet zijn versleten overjas aan en zijne oude muts op, zat de\nkapitein, zonder een woord te zeggen, op zijn klein, wit paard. Hij\nhad de teugels laten hangen en zijn beenen in den korten stijgbeugel\nsamengetrokken en bleef op dezelfde plaats. (De soldaten wisten zoo\ngoed wat zij te doen hadden en volbrachten dat zoo goed, dat het niet\nnoodig was hun orders te geven.) Slechts af en toe liet de kapitein\nzijn stem hooren, als een der soldaten zich te veel blootgaf. Hij zag\ner zeer weinig krijgshaftig uit, maar hij zat daar zoo natuurlijk en\neenvoudig, dat ik er verrast door was.\n\n--Dat is de ware dappere! dacht ik onwillekeurig. Hij was _juist\nzooals ik hem altijd zag_; dezelfde rustige bewegingen, dezelfde\ngelijkmatige stem, dezelfde openhartigheid op zijn leelijk, maar\neenvoudig gezicht. Alleen aan zijn blik, die helderder was dan\ngewoonlijk, zag men de spanning van iemand, die, hoewel rustig, geheel\nvervuld is van hetgeen hij doet. Dat wil niet weinig zeggen: _altijd\ndezelfde_. Welk een menigte trapsgewijze veranderingen nam ik niet\nwaar bij de anderen! De een veinsde meer kalmte, de ander meer ernst,\neen derde meer vroolijkheid dan gewoonlijk, terwijl men op het gezicht\nvan den kapitein las, dat hij niet inzag, waarom hij zich anders voor\nzou doen.\n\nDe Franschman, die bij Waterloo zeide: La garde meurt, mais ne se rend\npas,[13] en de andere helden, met namen de Franschen, die beroemde\nwoorden gezegd hebben, waren werkelijk dapper en hebben werkelijk\nopmerkelijke woorden gezegd, maar tusschen hunne dapperheid en die van\nden kapitein bestond dit onderscheid, dat, indien al een kranig woord\nonverschillig bij welke gelegenheid ware opgekomen in de ziel van mijn\nheld, hij het zeker niet zou uitgesproken hebben, ten eerste, omdat\nhij gevreesd zou hebben door dit woord uit te spreken, het groote\nwerk te storen en ten tweede, omdat wanneer een man in zich de kracht\ngevoelt een daad te vervullen, ieder woord overbodig is. Mijns inziens\nis dit de karakteristieke en edele trek in de dapperheid der Russen.\nEn zou het Russische hart dan niet bloeden, als men door onze jonge\nmilitairen banale Fransche zinnen hoort uitspreken, die de pretentie\nhebben, aan de oude Fransche ridderschap te herinneren?....\n\n[13] De garde sterft, maar geeft zich niet over.\n\nEensklaps hoorde ik een afzonderlijk, zwak hoera-roepen aan den kant,\nwaar de mooie vaandrig met zijn peloton stond. Toen ik mij omkeerde,\nzag ik een dertigtal soldaten, die met het geweer in de hand en den\nransel op den rug, moeilijk voortliepen over een omgeploegden akker.\nZij struikelden allen, maar kwamen toch luid schreeuwende vooruit!\nAan hun hoofd galoppeerde de vaandrig, met de sabel in de lucht.\n\nAllen verdwenen in het bosch.\n\nNa een minutenlang geschreeuw en karabijnvuur, kwam er een verschrikt\npaard uit het bosch hollen; daarna verschenen er aan den woudzoom\nsoldaten, die dooden en gewonden wegdroegen; onder deze laatsten was\nook de jonge vaandrig.\n\nTwee soldaten steunden hem onder de armen; hij was zoo bleek als een\ndoek, en zijn mooi gezichtje, waarop maar een zwak spoor meer lag van\nden krijgshaftigen geestdrift, die hem een minuut te voren bezielde,\nhing akelig slap op de borst. Op zijn wit hemd onder zijn losgeknoopte\nuniform zag men een kleine, roode vlek.\n\n--Och, hoe jammer! zeide ik onwillekeurig en wendde mij af van dit\ndroevige schouwspel.\n\n--Natuurlijk, \'t is jammer! zeide een oud soldaat met een somber\ngezicht, die naast mij stond en op zijn geweer leunde.--Hij is voor\nniets bang; dat is niet goed, en ik begrijp het ook niet, voegde hij\nerbij, terwijl hij den gewonde oplettend bekeek. Hij is nog te groen\nen heeft er voor moeten boeten.\n\n--En gij, zijt gij dan bang? vroeg ik hem.\n\n--Zoudt gij denken van niet?\n\n\nXI.\n\nVier soldaten droegen den jongen vaandrig op een draagbaar. Achter\nhen kwam een treinsoldaat, met een oud, versleten paard aan den\nteugel, dat beladen was met twee groene kisten, waarin chirurgische\ninstrumenten waren. Men wachtte op den dokter. De officieren kwamen\nnaar de draagbaar rijden en trachtten den gewonde te troosten, gerust\nte stellen en op te vroolijken.\n\n--Nu, broeder Alanine, gij zult vooreerst wel niet meer met de\nkastanjetten kunnen dansen, zeide luitenant Rosenkranz glimlachend.\n\nHij meende ongetwijfeld door deze woorden den mooien vaandrig moed in\nte spreken, maar, zoover ik naar den kouden en droeven blik van dezen\nlaatste kon oordeelen, hadden zijne woorden niet de gewenschte\nuitwerking.\n\nDe kapitein kwam ook nader: hij beschouwde den gewonde opmerkzaam, en\nop zijn gezicht, altijd zoo onverschillig en koud, las ik nu oprecht\nmedelijden.\n\n--Ja, mijn beste Anatoly Ivanitsch, zeide hij met een stem, waarin\nzooveel teedere deelneming lag, als ik nooit van hem had kunnen\nverwachten, het is blijkbaar Gods wil.\n\nDe gewonde keerde zich naar hem toe. Een droevig lachje verhelderde\nzijn bleek gelaat.\n\n--Ja, ik heb niet naar u geluisterd.\n\n--Zeg liever dat het Gods wil is, herhaalde de kapitein.\n\nDe dokter, die juist aankwam, nam van zijn helper eenige windsels, een\nsonde en wat hij verder noodig had, aan; en, zijn mouwen opstroopende,\nnaderde hij den gewonde met een bemoedigend lachje.\n\n--Wel, hebben ze u ook een gat gemaakt op een heele plek? zeide hij op\neen nonchalanten, gekscherenden toon. Laat eens kijken!\n\nDe vaandrig gehoorzaamde. Maar in de uitdrukking, waarmee hij den\njovialen dokter aankeek, lag verwondering en verwijt, wat de andere\nniet scheen te merken. Hij begon de wond te sondeeren en nauwkeurig te\nonderzoeken. Maar de gewonde werd ongeduldig en drukte, met een\npijnlijk steunen, zijne hand weg.\n\n--Laat mij met rust, zeide hij nauwelijks hoorbaar, ik moet toch\nsterven.\n\nDaarop liet hij zich weer op zijn rug vallen, en toen ik vijf minuten\nlater weer langs de groep kwam, die om hem heen stond, en aan een\nsoldaat vroeg, hoe het met den vaandrig ging, kreeg ik ten antwoord:\n\n--Hij sterft.\n\n\nXII.\n\nHet was reeds laat, toen de troep, flink in het gelid onder vroolijke\nmuziek, de vesting N** naderde. De zon was achter de keten van\nbesneeuwde bergen ondergegaan en verlichtte met haar laatste, roze\nstralen een lange, teere wolk, die onbeweeglijk boven den helderen\nhorizon stond. De besneeuwde bergtoppen werden langzamerhand gehuld in\neen lilakleurigen nevel, maar de golvende lijn hunner omtrekken stak\nbuitengewoon scherp tegen het purperen licht van den zonsondergang af.\nDe schier doorschijnende maan, die reeds lang aan den hemel stond,\nbegon het donkere azuur met zijn helder schemerlicht te verlichten.\nHet groen van de boomen en het gras werd donker en doezelig van den\ndauw. De sombere massa\'s der kolonne bewogen zich met eentonig,\nrhythmisch geluid over de geurende grasvlakte. Van alle zijden klonken\nde klokjes van schelleboomen, de trommen en de vroolijke liedjes.\nDe voorzanger van de zesde compagnie zong uit volle borst en de\ngevoelvolle, krachtige trillers van zijn heldere volle tenorstem\nrolden ver weg in de doorschijnende avondlucht.\n\n\n\n\nEEN HOUTKAPPING IN HET BOSCH.\n\n\n\n\nVERHAAL VAN EEN JONKER.\n\n\nI.\n\nIn het midden van den winter van 185.., stond eene sectie van onze\nbatterij te velde in de Groote-Tschetschnia. Op den avond van den\n14den Februari hoorde ik dat de stukken, waarover ik bij afwezigheid\nvan den officier het bevel had, met de colonne mee moesten, die den\nvolgenden dag eene kapping in het bosch moest gaan bewerkstelligen.\nIk had reeds dien zelfden avond de noodige orders ontvangen en\novergebracht, en mij vroeger dan gewoonlijk naar mijne tent begeven.\nIk had niet de slechte gewoonte, mijne tent met een kolenvuur te\nverwarmen; ik strekte mij geheel gekleed op een veldbed uit, dat van\nrijs gemaakt was, trok mijn muts over mijne oogen, wikkelde mij in\nmijne pels en zonk weg in dien eigenaardigen, vasten en zwaren slaap,\ndien men slaapt in de oogenblikken van ongerustheid en spanning, welke\nhet gevaar voorafgegaan; de expeditie van den volgenden dag bracht mij\nin dien toestand.\n\nDes morgens om drie uur, toen alles nog donker was, voelde ik dat mijn\nwarme pels werd weggetrokken, en het roode schijnsel van eene kaars\nviel mij onaangenaam in de slaperige oogen.\n\n--Belieft u op te staan? hoorde ik zeggen.\n\nIk deed mijn oogen weer dicht, trok onbewust de pels weer over mij\nheen en viel weer in slaap. \xc2\xbbHet is tijd om op te staan!" herhaalde\nDmitri en schudde mij meedoogenloos bij den schouder. \xc2\xbbDe infanterie\nrukt uit." Plotseling kwam ik tot de werkelijkheid terug. Ik sprong\nop en stond dadelijk op mijn beenen. Na inderhaast een glas thee\ngedronken en mij met ijskoud water gewasschen te hebben, ging ik uit\nmijne tent en begaf mij naar het artilleriepark.\n\nHet was donker, mistig en koud. De nachtelijke wachtvuren, die hier en\ndaar in het kamp schitterden en de gestalten der slapende soldaten\nverlichtten, maakten door hun ros en somber schijnsel de duisternis\nnog donkerder. Vlak bij hoorde ik een regelmatig en rustig gesnork; in\nde verte de beweging, het gepraat en het gekletter van de geweren der\ninfanteristen, die zich gereed maakten te vertrekken. Het rook overal\nnaar brandend hout, mist, paardenmest en lonten. De morgenkoude joeg\nmij een rilling over den rug, en onwillekeurig klapperden mijn tanden.\nAlleen door het brieschen en getrappel der paarden nu en dan kon\nmen, in die ondoordringbare duisternis, de plaats raden waar de\naangespannen kruitwagens stonden; de plaats der kanonnen herkende men\naan de glimmende punten der lontstokken.\n\nOnder den kreet \xc2\xbbMet God!" zette de eerste kanon zich in beweging. De\nkruitwagen rammelde daarachter, en de sectie begaf zich op weg. Wij\nnamen allen de muts af en maakten het teeken des kruises. Na in de\nopen ruimte tusschen de infanterie plaats genomen te hebben, maakten\nwij halt, en wachtten zoowat een kwartier totdat de heele colonne\ngereed en de kommandant verschenen zou zijn.\n\n--Maar er ontbreekt een soldaat, Nikola\xc3\xaf Petrovitsch, zeide een\ndonkere gestalte tot mij, die ik slechts aan de stem herkende als den\nkwartiermeester Maximoff.\n\n--En wie dan?\n\n--Welentschuk. Terwijl zij bezig waren aan te spannen, heb ik hem nog\ngezien; en nu is hij weg.\n\nDaar niet aan te nemen was dat de colonne zich aanstonds in beweging\nzou zetten, besloten wij den brigadier Antonoff uit te zenden\nom Welentschuk op te zoeken. Kort daarop passeerden ons, in de\nduisternis, eenige ruiters: het was de commandant met zijn gevolg.\nDadelijk zette alles zich in beweging; het hoofd van de colonne rukte\nop, en eindelijk was het onze beurt. Antonoff en Welentschuk waren nog\nniet terug.\n\nMaar wij waren nog geen honderd schreden ver, of de twee soldaten\nhaalden ons in.\n\n--Waar was hij? vroeg ik aan Antonoff.\n\n--Hij lag te slapen in het park.\n\n--Wat? Was hij dan dronken?\n\n--Volstrekt niet.\n\n--Waarom was hij dan ingeslapen?\n\n--Ik weet het niet.\n\nDrie uren lang reden wij, langzaam en zonder eenig gerucht, door den\nnevel, dwars over onbebouwde velden, waar het lage struikgewas onder\nde wielen der kanonnen kraakte. Eindelijk, nadat wij over een ondiepe,\nmaar buitengewoon sterk stroomende beek waren getrokken, werd er\norder gegeven om halt te houden; in de voorhoede knalden eenige\nkarabijnschoten. Als altijd, deed dit geluid een algemeene opwinding\nontstaan. Het detachement scheen wakker te worden; men hoorde in de\ngelederen praten, lachen en allerlei beweging. Van de soldaten\namuseerden sommigen zich met worstelen, anderen hinkten nu eens op den\neenen, dan weer op den anderen voet, de een zat op een beschuit te\nknabbelen, een ander oefende zich, om den tijd zoek te brengen, in\nhet: Presenteert geweer! of: Zet af, geweer! Onderwijl begon de mist\nin het oosten merkbaar lichter te worden. De vochtigheid werd meer\nvoelbaar, en de omringende voorwerpen doemden langzamerhand op\nuit den nacht. Reeds kon ik de groene affuiten en de kruitwagens\nonderscheiden, het koper der vuurmonden, bedekt met eene laag vocht,\nen de bekende, mij onwillekeurig tot in de kleinste bijzonderheden\nvertrouwd geworden gestalten mijner manschappen met hun bruinroode\npaarden, en de gelederen van het voetvolk met hun schitterende\nbajonetten, hun ransels en hun veldketels op den rug.\n\nSpoedig werd er bevel gegeven, verder te trekken. Nog eenige honderden\nschreden, en onze kampementsplaats werd ons aangewezen.\n\nAan den rechterkant schemerde de steile oever van een zich als een\nslang kronkelende beek, en de hooge houten kolommen van een Tartaarsch\nkerkhof. Links en voor ons zagen wij een zwarte streep door den mist.\nMijne artilleristen maakte het voorstel van hunne stukken los. De 8e\ncompagnie, die ons moest dekken, zette de geweren aan rotten, en een\nbataljon, gewapend met bijlen en geweren, drong het bosch in.\n\nHet duurde geen vijf minuten, of aan alle kanten begonnen de\nwachtvuren te knetteren en te rooken. De soldaten verspreidden zich\nnaar alle zijden, wakkerden het vuur aan, sleepten takken en\nboomstammen aan; en het bosch weerklonk onophoudelijk van de\nbijlslagen en het dreunen der vallende boomen.\n\nDe artilleristen, in ijver niet willende onderdoen voor de infanterie,\nstaken hun eigen wachtvuur aan; en, hoewel het reeds zulk een gloed\ngaf dat men het op geen twee passen kon naderen, hoewel een dikke,\nzwarte rook optrok door de takken, die nog met rijp bedekt waren,\nzoodat de waterdruppels sissend in het vuur vielen, hoewel de gloed\nvan onderen steeds toenam en het gras in het rond verzengd werd, toch\nwaren mijn soldaten nog niet tevreden: zij sleepten heele boomen aan,\nwierpen droog gras in het vuur en stookten het hoe langer hoe\ngeweldiger op.\n\nWelentschuk, in gewone omstandigheden reeds zeer beweeglijk, wilde nu,\nals \'t ware geprikkeld door het besef van zijne fout, zich nog meer\nweren dan de anderen; toen ik naar het vuur ging om een sigaret aan te\nsteken, greep hij, in een overmaat van gedienstigheid, met zijn bloote\nhand een gloeiende kool, gooide haar van de rechter in de linker, en\nliet haar eindelijk vallen.\n\n--Steek liever een takje aan, en geef dat, zeide een soldaat.\n\n--Krijg een lontstok, kameraad, zeide een ander.\n\nToen ik eindelijk mijne sigaret aan had, zonder de hulp van\nWelentschuk, die opnieuw een gloeiende kool in zijne hand trachtte te\nnemen, wreef hij zijn verbrande vingers aan de slip van zijne pels af;\nen, zeker om maar iets te doen, beurde hij een zwaar blok cederhout op\nen wierp het in den gloed. Toen hij eindelijk meende wel te kunnen\nuitrusten, ging hij op de heetste plek staan, spreidde den\npelsmantel, dien hij als een dolman om de schouders droeg, uiteen,\nspreidde de beenen van elkaar, warmde zijn groote zwarte, handen,\nvertrok zijn mond even en deed zijn oogen dicht.\n\n--H\xc3\xa8, ik heb mijn pijp vergeten. Wat een ongeluk, broeders! zeide hij\nna een korte stilte, zonder zich bepaald tot iemand te richten.\n\n\nII.\n\nMen vindt in het Russische leger in hoofdzaak drie militaire typen,\nwaartoe men de soldaten van alle wapens kan brengen, de Kaukasische,\nde Armeni\xc3\xabrs, de infanteristen, de garde, de cavalerie, enz. Deze\nvoornaamste typen, met weer veel onderafdeelingen, zijn de volgende:\n\n1\xc2\xba. De gehoorzamen.\n\n2\xc2\xba. De heerschzuchtigen.\n\n3\xc2\xba. De waaghalzen.\n\nDe gehoorzamen zijn te verdeelen in koudbloedig gehoorzamen en ijverig\ngehoorzamen.\n\nBij de heerschzuchtigen heeft men de ruw-bevelende en de\nbeleefd-bevelende, terwijl het derde type te verdeelen is in amusante\nen in liederlijke waaghalzen.\n\nHet type, dat men het meest vindt--het meest innemende en sympathieke,\ndat het meest de schoone deugden van den christen in zich vereenigt:\nzachtheid, vroomheid, geduld, onderworpenheid aan Gods wil--dat\nis de gehoorzame zonder meer. Het onderscheidende kenmerk van den\nkoelbloedig gehoorzame is een onverstoorbare kalmte, gepaard aan een\ndiepe minachting voor de wisselingen van het lot; van den gehoorzame\ndie drinkt: een stille neiging voor sentimenteele po\xc3\xabzie; van den\nijverige: een bekrompen verstand gepaard aan drukte.\n\nHet type der heerschzuchtigen vindt men vooral onder hen, die\neen graad hebben: onder de korporaals, de onderofficieren en\nsergeant-majoors. Het is in de eerste afdeeling, die der grof\nheerschzuchtigen, een zeer edel, energiek, krijgslustige type, niet\nzonder po\xc3\xabtische neigingen; tot dit type behoorde de brigadier\nAntonoff, met wien ik de lezers kennis wil laten maken. De tweede\nonderafdeeling, de hoffelijke heerschzuchtigen, wordt sedert eenigen\ntijd hoe langer hoe talrijker: dit type staat steeds klaar, kan lezen,\ndraagt een rooskleurig hemd, eet niet uit den gemeenschappelijken pot,\nrookt soms fijne tabak, acht zichzelf hoog verheven boven den\neenvoudigen soldaat en is zelf slechts zelden een goed soldaat, zooals\nde heerschzuchtige van de eerste categorie.\n\nHet type van den waaghals is eveneens slechts goed in de eerste\ncategorie, die zich onderscheidt door onverstoorbare vroolijkheid,\ngroote aanleg voor alles en een opbruisend temperament; terwijl de\nliederlijke waaghalzen--het zij ter eere van het Russische leger\ngezegd--gelukkig uiterst zeldzaam zijn, en de meeste soldaten\nlaten zich niet met hen in. Volslagen gebrek aan eenig geloof,\nonverschrokkenheid in de ondeugd, ziedaar wat hen kenmerkt.\n\nWelentschuk behoorde tot de categorie der ijverige gehoorzamen.\nGeboortig uit de Ukraine, sedert zijn vijftiende jaar in dienst,\nwas hij een onbeduidend en onhandig soldaat; maar hij was goed\nen trouwhartig, zeer ijverig, hoewel meestal te onpas, en had een\nbuitengewoon eergevoel. Ik zeg een buitengewoon eergevoel; het vorige\njaar had hij gelegenheid gehad, deze kenschetsende eigenschap zeer in\n\'t oog vallend te toonen.\n\nMen moet weten dat bijna elk soldaat een ambacht kent. De beroepen,\nwelke men het meest onder hen aantreft, zijn die van kleermaker en\nschoenmaker. Welentschuk nu had het eerste ambacht geleerd, en te\noordeelen naar het feit, dat de kwartiermeester Micha\xc3\xafl Dorofe\xc3\xaftsch\nzijne kleederen bij hem liet maken, moest hij er een zekeren graad van\nbekwaamheid in hebben bereikt. Het vorige jaar dan had Welentschuk te\nvelde van Micha\xc3\xafl Dorofe\xc3\xaftsch de opdracht gekregen een fijn lakenschen\nmantel voor hem te maken. Maar des nachts, toen hij de gesneden\nstukken laken en de voering onder zijn hoofdkussen had verborgen, in\nzijne tent, gebeurde er een ongeluk: het laken, ter waarde van zeven\nroebels, werd terwijl hij sliep gestolen. Met tranen in de oogen\nen bleeke, trillende lippen, en onder ingehouden snikken, vertelde\nWelentschuk het geval aan den kwartiermeester. Micha\xc3\xafl Dorofe\xc3\xaftsch\nwerd kwaad. In de eerste opwelling van spijt dreigde hij den\nkleermaker: maar hij was een goedhartige kerel en ruim van geld\nvoorzien, dus dacht hij er al spoedig niet meer over en eischte het\ngeld van het laken ook niet terug. Ondanks alle ijverige pogingen\nvan den ijverigen Welentschuk, ondanks zijn tranen en hoewel hij de\nmenschen onophoudelijk zijn ongeval vertelde, werd de dief toch niet\ngevonden. Er rustten zware vermoedens op een liederlijken waaghals,\nTschernoff, die in dezelfde tent als Welentschuk sliep, maar men kon\nhet hem niet zeker bewijzen.\n\nMicha\xc3\xafl Dorofe\xc3\xaftsch was, zooals gezegd, goed bij kas, hij ging om met\nden kapitein _d\'armes_ en met den kommandant van de batterij, een\naristokraat, en had spoedig den mantel geheel en al vergeten; maar\nWelentschuk vergat zijn ongeval niet. De soldaten vreesden soms dat\nhij de een of andere wanhopige daad zou begaan of in de bergen zou\nvluchten, zoo terneergeslagen was hij door het ongeluk. Hij at of\ndronk niet meer; hij kon zelfs niet meer werken en zat voortdurend te\nschreien.\n\nDrie dagen later ging hij naar Micha\xc3\xafl Dorofe\xc3\xaftsch, en haalde met\nbevende hand uit den opslag zijner mouw een goudstukje, dat hij hem\ntoereikte.\n\n--Bij God! het is mijn laatste geld, Micha\xc3\xafl Dorofe\xc3\xaftsch, en dat\nheb ik nog wel geleend van Shdanoff, zeide hij met een snik. Nu ben\nik u nog twee roebels schuldig, die ik u, op mijn woord van eer,\nzal teruggeven, zoodra ik ze verdiend heb. Hij (wie was die _hij_?\nWelentschuk wist het zelf niet) _hij_ heeft gemaakt dat ik in uwe\noogen een schurk was; hij, die stinkende, gemeene kerel, heeft het\nlaatste hemd van een soldaat, van een broeder gestolen; vijftien jaar\ndienst heb ik al achter den rug en...\n\nHet moet ter eere van Micha\xc3\xafl Dorofe\xc3\xaftsch gezegd worden, dat hij de\ntwee roebels weigerde, die Welentschuk hem een paar maanden later\nbracht.\n\n\nIII.\n\nBehalve Welentschuk, stonden er nog vijf of zes andere soldaten van\nmijn afdeeling zich bij het vuur te warmen.\n\nOp het beste plekje, beschut voor den wind, zat de kwartiermeester\nMaximoff op een houten tonnetje zijne pijp te rooken. In de houding,\nin den blik, in al de gebaren van dezen man las men de gewoonte\nom te commandeeren en het bewustzijn van zijn eigen waardigheid,\nafgescheiden nog daarvan dat hij op een tonnetje zat, wat op de\nrustplaats een symbool van gezag was en dat hij een met nanking\novertrokken pelsjas droeg.\n\nToen ik hem naderde, draaide hij zijn hoofd naar mij toe, maar zijn\nblikken bleven op het vuur gevestigd, en eerst later volgden zijne\noogen de beweging van zijn hoofd en keek hij mij aan.\n\nMaximoff, de zoon van een welgesteld landbouwer, had wat geld; hij had\nden cursus van het regiment gevolgd, een weinig kennis opgedaan en een\ngraad verworven, hetgeen de soldaten deed zeggen:--Hij is\nverschrikkelijk rijk, verschrikkelijk geleerd.\n\nIk herinner mij dat hij een keer, bij een oefening in het\nschijfschieten, aan de soldaten verklaarde, dat het waterpas niets\nanders was dan een _voortvloeisel_ van de beweging in het kwik van de\natmosfeer... Toch was Maximoff verre van dom, hij kende zijn zaakjes\nzeer goed. Maar ongelukkig had hij de liefhebberij opzettelijk zoo te\nspreken, dat men hem niet begreep, en ik ben zeker, dat hij zelf ook\nniet begreep wat hij zeide. Hij gebruikte bij voorkeur de woorden\n\xc2\xbbvoortvloeien" en \xc2\xbbvervolgens", en als hij zeide: \xc2\xbbdaaruit vloeit\nvoort" of \xc2\xbbvervolgens", dan wist ik vooruit, dat ik geen woord zou\nbegrijpen van hetgeen er verder kwam. De soldaten daarentegen, schenen\ndit \xc2\xbbvoortvloeien" gaarne te hooren en zochten er heel wat diepzinnigs\nachter, hoewel zij er evenmin als ik iets van begrepen. Maar die\nonbegrijpelijkheid schreven zij aan hun eigen domheid toe, en hij\nsteeg er des te meer door in hunne achting.\n\nDe tweede soldaat, die dicht bij het vuur bezig was zijn laarzen\nover zijn gespierde, roode voeten te trekken, was Antonoff, dezelfde\nbombardier Antonoff, die, al in 1837, in een gevecht slechts met twee\nmakkers bij een kanon overbleef, een talrijken vijand afsloeg en\nsteeds bleef vuren, hoewel hij twee kogels in de dij had.\n\nHij zou reeds lang kwartiermeester geweest zijn, als hij een ander\nkarakter gehad had, zeiden de soldaten van hem. En werkelijk had\nhij een zonderling karakter: als hij niet dronken was, was hij de\nbedaardste, zachtste, geschiktste kerel van de wereld; maar als hij\nwat gedronken had, werd hij een geheel ander mensch; dan erkende hij\ngeen superieuren, vocht en tierde hij, en was er niets met hem te\nbeginnen. Nog pas acht dagen geleden, had hij zich gedurende de\nkarnavalsweek bedronken, en ondanks alle bedreigingen en verzoeken,\nondanks hij aan een kanon gebonden was, was hij blijven drinken en\ntieren tot den eersten Maandag van de vasten: gedurende den geheelen\ntijd der vasten had hij, niettegenstaande er bevel gegeven was dat de\nmanschappen niet behoefden te vasten, enkel van beschuit geleefd; in\nde eerste week had hij zelfs zijn rantsoen _vodka_[14] geweigerd.\n\n[14] Brandewijn.\n\nHet was anders de moeite waard hem te zien, dien gedrongen,\nijzersterken man met zijn kromme beentjes en zijn gebaard en\nglimmend gelaat, als hij, eenmaal dronken, eene _balala\xc3\xafka_[15] in\nzijn gespierde hand nam, en, met een minachtenden blik in het rond,\neen volksliedje speelde; of als hij, met zijn mantel, waaraan de\ndecoraties hingen te bengelen, achteloos over zijn schouder geworpen,\nover de straat liep, met de handen in de zakken van zijn nankinschen\nbroek. Men moest de uitdrukking van soldaten-trots en zijn minachting\nvoor alles wat geen artillerist was zien, die dan op zijn gelaat lag,\nom te begrijpen dat hij het onmogelijk vond in een zulk een oogenblik\nniet aan het vechten te raken met den een of ander, die hem grof\nbejegende of hem toevallig in den weg kwam: een burger, een Kozak,\neen infanterist, een die geen artillerist was, in \xc3\xa8\xc3\xa8n woord, hij\nvocht echter niet zoozeer voor zijn persoonlijk genoegen, maar voor\nde militaire eer, waarvan hij zich een verdediger gevoelde.\n\n[15] Soort guitaar.\n\nDe derde soldaat, die zich voor het vuur zat te warmen, was\nde ordonnans Tschikine. Hij droeg een ring in het oor, had een\nstoppeligen knevel, een vogelbek, een porseleinen neuswarmer tusschen\nde tanden. Tschikine, de mooie jongen, zooals de soldaten hem noemden,\nwas een grappenmaker. Al vroor het baksteenen, al zakte hij tot aan\nzijn knie\xc3\xabn in de modder, al bleef hij twee dagen zonder eten, op\nmarsch, bij de parade en bij het excerceeren, overal en altijd maakte\nhij u aan het lachen door zijn grimassen en wonderlijke gebaren; hij\nwist zich zoo aan te stellen dat iedereen schaterde. Werd er halt\ngehouden of gekampeerd, altijd vormde er zich een kring van jonge\nsoldaten om Tschikine: hij speelde kaart met hen, of vertelde hun\neen verhaal van den slimmen soldaat en den Engelschen mylord, of wel\nhij bootste een Tartaar of een Duitscher na, of hij maakte eenvoudig\nopmerkingen z\xc3\xb3\xc3\xb3 koddig, dat iedereen zich half dood lachte. Zijn\nreputatie als grappenmaker was z\xc3\xb3\xc3\xb3 gevestigd bij zijn batterij, dat\nals hij zijn mond maar opendeed of met zijn oog knipte, iedereen\nin lachen uitbarstte. En inderdaad had hij iets heel komisch en\nverrassends over zich. Hij wist aan alle dingen iets bijzonders\nte vinden, waaraan een ander nooit zou gedacht hebben en, wat de\nhoofdzaak was, zijn talent om altijd het belachelijke op te merken,\nmoest hij immer den vrijen loop laten.\n\nDe vierde soldaat was een jongen van een tamelijk armzalig voorkomen,\neen recruut van de laatste lichting, die voor het eerst een expeditie\nmeemaakte. Hij stond midden in den rook, en zoo dicht bij het vuur,\ndat het scheen of zijn tot op den draad versleten pelsjas ieder\noogenblik in brand zou vliegen. Maar niettegenstaande dat bewees zijn\nrustige, zelfvoldane houding, zooals hij daar stond met de panden van\nzijne pelsjas onder den arm en sterk uitstekende kuiten, dat hij zich\nheel behaaglijk gevoelde.\n\nDe vijfde soldaat eindelijk, die een weinig van het wachtvuur afstond\nen bezig was een stok te snijden, was oom Shdanoff. Shdanoff was de\noudste in dienstjaren van de batterij. Hij had al de andere soldaten\nnog als rekruten gekend, en allen noemden hem, uit een oude gewoonte,\n\xc2\xbboompje." Men zeide dat hij nooit dronk en nooit rookte, dat hij\ngeen kaarten aanraakte (zelfs niet eens \xc2\xbbneus" speelde) en nooit\neen leelijk woord gebruikte. Al de uren, die hem van den dienst\noverbleven, hield hij zich bezig met schoenmaken. Op feestdagen ging\nhij naar de kerk als er een in de buurt was, en anders stak hij een\nkaars van een kopek aan voor een heiligenbeeldje en opende zijn\npsalmboek, het eenige, waarin hij kon lezen.\n\nHij bemoeide zich weinig met de soldaten; hij was koel en eerbiedig\ntegenover hen die, jonger dan hij, zijn meerderen in rang waren, en\ndaar hij niet dronk, was hij weinig samen met zijns gelijken; maar hij\nhield vooral veel van de rekruten en de jonge soldaten. Die nam hij\nsteeds in zijn hoede, las hun de instrukties voor en hielp hen vaak.\nAl de manschappen van de batterij beschouwden hem als een kapitalist,\nomdat hij vijf en twintig roebels bezat, die hij gaarne uitleende aan\nwie ze werkelijk noodig hadden.\n\nDezelfde Maximoff, die nu kwartiermeester was, vertelde mij dat toen\nhij tien jaar geleden als rekruut bij het corps kwam en met de oude,\ndrinklustige soldaten al zijn geld had verdronken, Shdanoff, die zijn\nellendigen toestand opgemerkt had, hem bij zich riep, hem duchtig\ndoorhaalde over zijn gedrag, ja hem zelfs geslagen had; hij had hem\nuit de instrukties voorgelezen hoe een soldaat behoort te leven, en\nliet hem weer gaan met een hemd (daar Maximoff er geen meer had) en\nvijftig kopeken.\n\n--Hij heeft een man van mij gemaakt! zeide Maximoff dikwijls van hem,\nmet een uitdrukking van eerbied en dankbaarheid.\n\nHij was het ook die Welentschuk, een zijner beschermelingen, geholpen\nhad, bij het verlies van den mantel, en nog zooveel anderen gedurende\nzijn vijf en twintig jaren diensttijd.\n\nMen zou in het korps geen soldaat hebben gevonden, die dapperder en\nordentelijker was en zijn vak beter verstond. Maar hij was te kalm en\nte bescheiden, hij wist zich te weinig op den voorgrond te plaatsen\nom tot brigadier bevorderd te worden, hoewel hij reeds vijftien jaar\nbombardier was. De eenige vreugde, de eenige hartstocht van Shdanoff,\ndat was gezang. Sommige liederen vooral hoorde hij bijzonder graag,\nen hij placht een kring van zangers, die hij onder de jonge soldaten\nuitzocht, om zich te vereenigen; hoewel hij zelf niet kon zingen,\nbleef hij, met de handen in de zakken en de oogen dicht, bij hen\nzitten, en door de bewegingen van zijn hoofd en zijn kaken drukte hij\nuit, hoe heerlijk hij het vond. Ik weet niet waarom ik altijd in die\ngelijkmatige beweging der kaakbeenderen onder de ooren, die ik alleen\nbij hem opgemerkt heb, zoo buitengewoon veel uitdrukking heb gevonden.\n\nZijn sneeuwwit hoofd, zijn zwarte, netjes opgedraaide knevel, zijn\nverweerd en gerimpeld gelaat gaven hem op het eerste gezicht een\nstreng en ernstig uiterlijk; maar als men van naderbij in zijn groote\nronde oogen zag, vooral als zij lachten--want zijn lippen lachten\nnooit--werd men getroffen door iets buitengewoon zachts, iets bijna\nkinderlijks.\n\n\nIV.\n\n--He! duivels! ik heb mijn neuswarmer vergeten! Wat een ongeluk,\nbroeders! herhaalde Welentschuk.\n\n--Waarom rookt gij geen cigharka[16], beste jongen? zeide Tschikine,\nterwijl hij zijn mond scheef trok en met zijn oogen knipte. Als ik\nthuis ben, rook ik nooit iets anders. \'t Is veel zoeter.\n\n[16] Letterlijk: suikersigaar.\n\nNatuurlijk barstten allen in lachen uit.\n\n--Waarom vergeet gij uw neuswarmer ook? zeide Maximoff uit de hoogte,\nzonder op de algemeene hilariteit te letten, terwijl hij den kop van\nzijn pijp op de vlakke linkerhand uitklopte. Waar ben je eigenlijk\ngeweest, he, Welentschuk?\n\nWelentschuk keerde zich half naar hem om, bracht de hand naar zijne\nmuts maar liet haar dadelijk weer zakken.\n\n--Gij hebt zeker niet genoeg geslapen van nacht, dat gij nu staande\nnog slaapt?... Ik kan niet zeggen dat ik het mooi van u vind.\n\n--Gij kunt mij dadelijk doodmaken, Fedor Maximovitsch, als ik een\ndruppel geproefd heb. Maar ik weet zelf niet, wat er met me gebeurd\nis, antwoordde Welentschuk. Wat zou me wel voor goeds overkomen zijn,\ndat ik me bedronken zou hebben? mompelde hij voor zich heen.\n\n--Het zij zoo. Maar ik ben voor u verantwoordelijk bij de superieuren,\nen nu gedraagt gij u zoo! Dat is geen manier van doen, besloot de\nwelsprekende Maximoff, hoewel reeds op veel kalmer toon.\n\n--\'t Is een wonder, kameraden, vervolgde Welentschuk na een oogenblik\nvan stilte, terwijl hij zich in den nek krabde, en zonder tot iemand\nin het bijzonder het woord te richten. Waarachtig, het is een wonder!\nIk ben nu zestien jaar in dienst, maar zoo iets is me nog nooit\noverkomen. Toen er gecommandeerd werd om aan te treden voor het app\xc3\xa8l,\nwas ik present, zooals het behoort, ik voelde nog niets; eensklaps,\ndicht bij het park, daar pakt het mij aan... ik viel op den grond, er\nwas niets tegen te doen... En hoe ik ben ingeslapen, dat weet ik zelf\nniet, broeders. \'t Was zeker slaapziekte, aldus eindigde hij.\n\n--Ja, ik heb je haast niet wakker kunnen krijgen, zeide Antonoff,\nterwijl hij een laars aantrok. Wat moest ik je schudden, wat moest ik\nje schudden! Net een stuk hout.\n\n--Nu! ziet gij nu wel? riep Welentschuk.\n\n--Als ik dronken was geweest, zou ik het wel begrepen hebben.\n\n--Zoo hadden wij bij ons een vrouw, begon Tschikine te vertellen, die\nis wel twee jaar, twee jaar, zeg ik, op de kachel blijven liggen. Op\neen goeden morgen, toen wij haar wakker gingen maken, in de meening\ndat zij sliep, was zij dood. Die kreeg ook altijd slaapzucht. Dat kan\nal zoo gebeuren, beste vriend.\n\n--He, vertel eens, Tschikine, hoe jij, toen je met verlof was, thuis\nden toon aangegeven hebt, zeide Maximoff lachend, terwijl hij mij\naanzag, alsof hij wilde zeggen:--Wilt u ook niet eens graag een domkop\nhooren?\n\n--Welken toon, Fedor Maximowitsch? vroeg Tschikine, van terzijde een\nblik op mij slaande,--maar, dat weten ze immers al? Ik vertelde hoe\nhet er in den Kaukasus uitziet.\n\n--Ja, ja... Maar hoe? Kruip nu niet weg. Vertel ons hoe je\ncommandeerde.\n\n--Dat is bekend, hoe ik commandeerde... Men vroeg mij hoe wij hier\nleefden, aldus begon hij levendig op den toon van iemand die reeds\nverscheidene malen hetzelfde heeft verhaald. Toen zeide ik dat wij het\nuitstekend hadden, lieve jongen. Wij krijgen volop de levensmiddelen,\ndie wij noodig hadden; des morgens en \'s avonds een kop chocolade\nvoor elk soldaat; bij het eten een fijn soepje van geparelde gerst;\nin plaats van vodka krijgen wij madera, madera Duverrier, die twee en\nveertig kopeken kost.... zonder de flesch.\n\n--Prachtige madera! riep Welentschuk en schaterde het uit, harder dan\nal de anderen. Een prachtige madera!\n\n--Welnu! en van de Aziaten, wat vertelde je daarvan? vervolgde\nMaximoff, toen de algemeene vroolijkheid een weinig bedaard was.\n\nTschikine boog zich over naar het vuur, legde met behulp van een stuk\nhout een gloeiend kooltje op den kop van zijne pijp, en, zonder dat\nhij de algemeene aandacht en de nieuwsgierigheid van zijne toehoorders\nscheen te bemerken, deed hij een langen haal. Eindelijk, toen de pijp\ngoed aan was, liet hij het kooltje vallen en zette zijne muts nog\nverder naar achteren; toen trok hij de schouders op en ging voort, met\neen lachend gezicht:\n\n--Zij vroegen me ook: Hoe zijn die Tscherkessen, daarginds? of wel:\nHoe zijn de Turken, tegen wie gij daar vecht, in den Kaukasus? Dan\nantwoordde ik: Bij ons zien de Tscherkessen er niet allen hetzelfde\nuit, beste vrind; er zijn verschillende typen onder. Zoo zijn er\nTafflinzen, die in de rotsgebergten wonen en steenen eten in plaats\nvan brood. Die zijn zoo groot, zeg ik hun, als een flinke balk; zij\nhebben een oog in het voorhoofd, en roode mutsen op, die er uitzien\nals vuur. Zooals gij bij voorbeeld, beste vriend, voegde hij er bij\nen wendde zich tot een jongen recruut, die inderdaad een bespottelijk\nklein mutsje met een rood kapje droeg.\n\nAldus onverwacht aangesproken, hield de jonge soldaat zich den buik\nvast van het lachen, sloeg met zijn handen op de knie\xc3\xabn, en van het\nschateren begon hij zoo te hoesten, dat hij nauwelijks, met toonlooze\nstem kon uitbrengen:\n\n--Mooie lui, die Tafflinzen!\n\n--Dan zijn er nog Mumri, vertelde ik hun, ging Tschikine voort,\nterwijl hij zijne muts naar voren trok. Dat zijn weer anderen, kleine\ntweelingen, niet hooger dan zoo; zij loopen altijd met hun beiden,\nen houden elkaar zelfs aan de hand; en zij loopen zoo hard, dat een\nruiter ze zelfs niet kan inhalen.--Maar hoe is dat dan, vroegen zij\ntoen, met die Mumri.... worden die zoo geboren, hand in hand, of hoe?\nzeide Tschikine, met een basgeluid, om de stem der moejiks na te\nbootsen. Ja, antwoordde ik, lieve vriend, dat is van nature. Als gij\nhun de handen losmaakt, dan gaat het hun als een Chinees, wien men\nzijne muts afrukt: het bloed springt er dan uit.--En zeg mij eens, hoe\nvechten zij? vroegen zij toen.--Wel, doodeenvoudig, antwoordde ik. Als\nzij u beet hebben, maken zij u den buik open, nemen de darmen er uit\nen rollen die om uw arm. Zij rollen ze op, en gij lacht, en gij lacht\nzoolang tot gij er aan sterft....\n\n--En geloofden zij u, Tschikine? vroeg Maximoff glimlachend, terwijl\nde anderen het uitschaterden.\n\n--Die rare lui geloofden wezenlijk alles, Fedor Maximovitsch, _alles_\ngelooven ze, bij God! Maar toen ik begon over den berg Kazbek, en hun\nvertelde dat de sneeuw er den geheelen zomer niet smelt, toen lachten\nzij mij uit, beste vriend!--Och wat, kleintje, wat bazelt gij nu?\nriepen zij. Wie heeft nu ooit een grooten berg gezien, waarop de\nsneeuw niet smolt? Bij ons, kleintje, als, de sneeuw smelt, dan\nsmelt die het eerst op de hoogten, en in de dalen blijft zij langer\nliggen....--Wat zal ik er u van zeggen? besloot Tschikine knipoogend.\n\n\nV.\n\nDe schitterende schijf der zon, wier stralen door den melkwitten nevel\nheendrongen, stond reeds vrij hoog aan den hemel. De grauwe horizon\nwerd langzamerhand ruimer, maar was nog altijd beperkt door den witten\nnevelwand. Voor ons, achter het gekapte bosch, strekte zich een\ntamelijk groote vlakte uit. Boven deze vlakte hing van alle zijden,\nhier een zwarte, daar een melkwitte, ginds een violette rook van de\nwachtvuren en de witte nevelvlokken namen allerlei vreemde vormen\naan. Nog verder vertoonden zich van tijd tot tijd groepen Tartaarsche\nruiters, en af en toe hoorde men het knallen van onze karabijnen en\nhunne buksen en de losbarstingen der kanonnen.\n\n--Dat was nog geen gevecht, het was slechts een amusement, zeide de\ngoede kapitein Chlopoff.\n\nDe kommandant van de 9e compagnie jagers, die in last had ons te\ndekken, naderde de stukken; hij wees mij drie Tartaarsche ruiters,\ndie op dit oogenblik den zoom van het bosch passeerden, nauwelijks\ntwaalfhonderd meter van ons af, en met de gewone voorliefde der\nlinieofficieren voor het kanon, vroeg hij een granaat of een bom op\nhen af te schieten.\n\n--Ziet gij ze, zeide hij met een goedigen, overtuigenden glimlach,\nterwijl hij met zijn hand over mijn schouder wees, daar ginds, waar\ndie twee boomen staan; de eerste draagt een zwarte Tscherkessenjas\nen achter hem zijn er nog twee. Ziet gij ze? Als het kan, zou ik het\ngraag willen.\n\n--En daar komen er nog drie langs het bosch rijden, voegde Antonoff,\ndie een zeer scherp gezicht had, er bij. En terwijl hij ons naderde,\nwaarbij hij zijn neuswarmer achter den rug hield, vervolgde hij:\n\n--Daar haalt de eerste zijn karabijn uit het foedraal. Ik zie het heel\nduidelijk, Uwe Edelheid.\n\n--Ziet ge, daar schiet hij, broeders; de witte rook is nog te zien,\nzeide Welentschuk te midden van een groep soldaten, die nog wat meer\nnaar achteren stonden.\n\n--Ah! die schoelje, hij schiet op onze voorposten! merkte een ander\nop.\n\n--Zie eens, hoeveel er daar uit het bosch komen! Zij zoeken een\nplaats, zeker om een kanon te stellen, voegde een derde er bij. Wij\nmoesten een granaat in dien hoop gooien, dan zouden zij wel beenen\nmaken!\n\n--En denkt gij dat die zoo ver zou komen, beste vriend? vroeg\nTschikine.\n\n--\'t Is duizend of op zijn hoogst duizend vijftig meter, meer niet,\nzeide Maximoff onverschillig en alsof hij in zichzelf sprak, hoewel\nmen duidelijk zag dat hij evenals de anderen dolgraag zou\nschieten.--Als wij het stuk vijf en veertig streep laten rijzen,\nzouden we juist in het midden raken.\n\n--Men zou stellig iemand raken, als men in den hoop mikte! Kijk, zij\nstaan nu met hun paarden dicht bij elkaar; beveel nu toch zoo gauw\nmogelijk te schieten, vroeg de compagnie-kommandant mij dringend.\n\n--Beveelt gij het stuk te richten? vroeg plotseling Antonoff met zijn\nsombere basstem en met een gelaat waar sombere toorn op te lezen\nstond.\n\nIk moet bekennen dat ik er ook grooten lust toe had, en ik gaf bevel\nhet tweede stuk te richten.\n\nNauwelijks had ik het gezegd, of er was reeds een granaat klaar, en\nAntonoff, tegen den zijwand van het affuit leunend met zijn dikke\nvingers op het achterstuk van het kanon, kommandeerde:\n\n--Iets meer naar links... Een ziertje rechts... Nog... nog iets...\nZoo, nu is hij er, zeide hij op een toon van overtuiging, terwijl hij\nterugtrad om plaats te maken.\n\nDe officier der jagers, ik, Maximoff, legden allen achtereenvolgens\nhet oog aan het vizier, maar waren het niet eens over de richting.\n\n--Bij God! die gaat erover, zeide Welentschuk en klapte met de tong,\nhoewel hij slechts over den schouder van Antonoff gekeken had en er\ndus niet over kon oordeelen. Bij God! dat komt vlak tegen dien boom,\nbroeders.\n\n--Vuur! kommandeerde ik.\n\nDe bedienende manschappen weken achteruit en Antonoff sprong op\nzij, om de granaat te zien vliegen. De lont kwam op het zundgat\nen het schot donderde los. Op hetzelfde oogenblik werden wij in\nkruitdamp gehuld, en te midden van den vreeselijken, doffen slag der\nlosbarsting, onderscheidde men een gonzenden metaalklank, die zich met\nbliksemsnelheid verwijderde en in de verte wegstierf, onder een\nalgemeene stilte.\n\nEen weinig achter de groep ruiters werd een witte rook zichtbaar; wij\nzagen de Tartaren wegspringen, en daarop vernamen wij het geluid der\nontploffing.\n\n--Mooi zoo! Nu kunnen zij wel beenen maken! Daar moeten ze niets van\nhebben, die schoeljes! hoorde men in de gelederen der artilleristen en\nbij het voetvolk.\n\n--Als men wat lager had aangelegd, zou men juist midden in den hoop\ngeraakt hebben, merkte Welentschuk op. Ik zeide het wel, dat hij den\nboom zou raken. En ziedaar, \'t is ook uitgekomen; \'t was te veel\nrechts.\n\n\nVI.\n\nIk verliet de soldaten, terwijl ze er over praatten hoe de Tartaren\ngevlucht waren op het zien van de granaat, waarom ze hier rondreden,\nof er veel in het bosch zouden zijn, en verwijderde mij eenige\nschreden met den kommandant der jagers; wij gingen onder een boom\nzitten, in afwachting dat het gehakt, hetwelk hij liet opwarmen,\ngereed zou zijn.\n\nDe commandant Bolchoff was een van die officieren, die men in het\nregiment _bonjourols_[17] noemde. Hij bezat vermogen, had bij de\ngarde gediend en sprak Fransch; toch mochten zijn kameraden hem gaarne\nlijden. Hij bezat den takt om een Peterburgsche jas te dragen, goed te\ndineeren en Fransch te spreken, zonder zijn kameraden al te zeer te\nkwetsen.\n\n[17] Benaming voor salonofficier, afgeleid van het Fransche \xc2\xbbbonjour".\n\nNa gepraat te hebben over het weer, over den dienst, over\ngemeenschappelijke kennissen, kwamen we uit onze vragen en antwoorden\nen uit onze manier om de dingen op te nemen tot de overtuiging\ndat onze beschouwingen tamelijk wel overeen stemden en werden zoo\nonwillekeurig intiemer met elkaar. Als in den Kaukasus twee officieren\nvan denzelfden stand elkaar ontmoeten, is de eerste vraag die bij hen\nopkomt, deze: \xc2\xbbWaarom zijt gij hier?" Op deze onuitgesproken vraag\nscheen hij te willen antwoorden.\n\n--Wanneer zal er toch een einde komen aan dien veldtocht? zeide hij\ntraag. Ik verveel mij.\n\n--Neen, ik niet, antwoordde ik. In het garnizoen verveelt men zich nog\nmeer.\n\n--O ja! in het garnizoen, tienduizend maal meer, hernam hij op\ngemelijken toon. Maar wanneer zal er aan dat alles een einde komen?\n\n--Waaraan wilt gij dan dat een einde komt? vroeg ik.\n\n--Aan alles, absoluut aan alles!.... He, Nikola\xc3\xafeff is het gehakt\nklaar? voegde hij er bij.\n\n--Waarom zijt gij dan in den Kaukasus komen dienen, als de Kaukasus u\nzoo vreeselijk tegenstaat?\n\n--Weet gij waarom? antwoordde hij beslist en openhartig.--Uit\ntraditie! Gij weet wel dat er in Rusland een vreemde traditie bestaat\nomtrent den Kaukasus, dat het een soort van beloofde land is voor\nieder, die ongelukken heeft gehad.\n\n--Ja, daar is veel van aan; de meesten onder ons....\n\n--Maar wat het mooiste is, viel hij mij in de rede; wij allen, door\ndeze traditie naar den Kaukasus gedreven, vergissen ons geweldig en\nik kan heel niet inzien, waarom wij na een hopelooze liefde of na\neen geldverlies liever naar den Kaukasus moeten gaan dienen dan naar\nKazan of Kaluga. Men verbeeldt zich in Rusland dat de Kaukasus iets\ngrootsch is, met zijn eeuwig maagdelijke ijs en sneeuw, zijn woeste\nbergstroomen, zijn dolken, zijn pelsmantels, zijn mooie Tcherkessische\nvrouwen. Dat is alles indrukwekkend, maar, op de keper beschouwd,\nis er niets moois aan. Als men slechts wist dat wij nooit op de\nbesneeuwde bergtoppen komen, waar het bovendien volstrekt niet amusant\nis, en dat de Kaukasus eenvoudig een in provinci\xc3\xabn verdeeld land is:\nStaffropol, Tiflis, enz.\n\n--Ja, antwoordde ik lachend, in Rusland bezien wij den Kaukasus met\neen geheel ander oog dan hier. Hebt gij nooit opgemerkt, dat, als wij\nverzen lezen in een taal die wij niet heel goed kennen, zij ons veel\nmooier voorkomen dan zij werkelijk zijn?\n\n--Ik weet het waarachtig niet, hernam hij, maar die Kaukasus verveelt\nmij in de hoogste mate.\n\n--Neen, dat vind ik niet! Voor mij heeft de Kaukasus veel schoons,\nmaar in anderen zin...\n\n--\'t Is mogelijk dat hij veel schoons heeft, hernam hij eenigszins\nkregel. Wat ik wel weet, is dat ik mij hier in den Kaukasus niet goed\ngevoel.\n\n--En waarom dat? vroeg ik, om iets te zeggen.\n\n--In de eerste plaats, omdat hij mij bedrogen heeft. Alles wat ik naar\nden Kaukasus heb meegebracht om ervan te genezen, heb ik behouden,\nmet dit onderscheid, dat vroeger dit alles op het groote bordes was,\nterwijl het tegenwoordig op een kleine, vuile achtertrap is, op\nwelker treden ik overal millioenen kleine mis\xc3\xa8res, misselijkheden\nen laagheden ontmoet.... In de tweede plaats, omdat ik voel hoe ik\niederen dag al lager en lager zink, in moreelen zin; bovenal gevoel\nik mij ongeschikt voor den dienst hier: ik kan het gevaar niet\ntrotseeren.... in \xc3\xa8\xc3\xa8n woord ik ben niet dapper.\n\nHij hield op en zag mij zeer ernstig aan.\n\nHoewel ik zonderling verrast was door deze geheel vrijwillige\nbekentenis, antwoordde ik niets, zooals mijn makker scheen te hopen,\nmaar ik wachtte tot hij op zijne woorden zou terugkomen, zooals het\nbij dergelijke gelegenheden altijd gaat.\n\n--Gij moet weten, dat ik bij deze expeditie voor het eerst in het\nvuur ben, vervolgde hij. En gij kunt u niet voorstellen, in welk een\ntoestand ik mij gisteren bevond. Toen de sergeant-majoor mij kwam\nberichten, dat mijne compagnie deel zou uitmaken van de kolonne, werd\nik zoo wit als een doek en van opwinding kon ik geen woord zeggen. Gij\nmoest eens weten, wat een nacht ik heb gehad! Als het waar was, dat\nmenschen van angst grijs worden, moest ik vandaag geheel grijs zijn,\nwant ik geloof zeker, dat geen enkele ter dood veroordeelde in \xc3\xa9\xc3\xa9n\nnacht zooveel geleden heeft als ik. En nu nog, hoewel ik mij iets\nbeter gevoel dan van nacht, werkt er hierbinnen iets, voegde hij er\nbij en drukte op zijne borst. En het belachelijke is, dat men bij het\nvreeselijke drama, hetwelk hier afgespeeld wordt, gehakt met uien eet,\nen dat men beweert zich goed te amuseeren.... Is er wijn, Nikola\xc3\xafeff?\nvroeg hij geeuwend.\n\n--Daar is _hij_, broeders! hoorde men op dit oogenblik een soldaat\nopgewonden roepen. Aller blikken wendden zich naar den zoom van het\nverre bosch.\n\nIn de verte verhief zich een blauwachtige rookwolk, die door den\nwind opgejaagd en steeds grooter werd. Toen ik begreep dat het een\nkanonschot was, door den vijand op ons gelost, nam plotseling alles\nwat mij in het oog viel een nieuw en verheven karakter aan: de\ngeweren, die aan rotten stonden, de rook der wachtvuren, het blauw\ndes hemels, de groene affuiten, het gebruinde, baardige gelaat van\nNikola\xc3\xafeff, alles scheen mij te zeggen, dat de kogel, die op dit\noogenblik door de lucht vloog, misschien mijne borst zou treffen.\n\n--Waar hebt gij dien wijn vandaan? vroeg ik met gemaakte\nonverschilligheid aan Bolchoff, terwijl in mijn binnenste twee stemmen\neven duidelijk spraken: de eene: Heer, neem mijne ziel in genade aan!\nde andere: Ik hoop dat ik zal glimlachen en mij niet zal bukken, als\nde kogel over mij heen gaat. En op hetzelfde oogenblik floot er, boven\nmijn hoofd, iets verschrikkelijk onaangenaams, en op twee passen van\nons af sloeg de kogel neer.\n\n--Ziedaar, als ik nu Napoleon of Frederik de Groote was, zeide\nBolchoff op dit oogenblik, terwijl hij zich volmaakt koelbloedig tot\nmij wendde, zou ik zeker een mooie phrase gezegd hebben.\n\n--Maar gij zegt er een, antwoordde ik, terwijl ik moeite deed om niet\nte toonen, hoe ongerust ik was geweest.\n\n--Nu ja, gezegd heb ik iets, maar niemand zal het opschrijven.\n\n--Welnu, ik zal het opschrijven.\n\n--En als gij het al opschrijft, dan zal het nog zijn om te\nkritiseeren, zooals Mitschenkoff zegt, voegde hij er met een glimlach\nbij.\n\n--Hei, die verdoemeling! hoorden wij op dit oogenblik Antonoff zeggen,\nen hij spuwde met verontwaardiging op zij. Het scheelde een haar of\nmijn beenen waren naar de weerga.\n\nAl mijn pogingen om koelbloedig te schijnen en al onze\ngelegenheidsphrasen kwamen mij onuitstaanbaar voor, na dezen oprechten\nuitroep.\n\n\nVII.\n\nDe vijand had inderdaad zijn kanonnen opgesteld op het terrein, dat te\nvoren door de Tartaarsche ruiters was verkend, en iedere twintig of\ndertig minuten zond hij onzen pioniers een kogel toe. Mijn batterij\nkreeg order, zich op te stellen op de open plek in het bosch, om het\nvuur te beantwoorden. Daar ginds, aan den zoom van het bosch, zag men\ntelkens een rookwolkje, men hoorde eene losbarsting, een gefluit, en\nde kogel sloeg voor of achter ons neer. De schoten van den vijand\nwaren gelukkig slecht gericht en wij hadden geen verliezen te\nbetreuren.\n\nDe artilleristen hielden zich, als altijd, kranig. Zij laadden vlug,\nrichtten zorgvuldig en waren intusschen rustig aan het gekheid maken.\nDe infanterie, die ons moest dekken, lag werkeloos en zwijgend op den\ngrond uitgestrekt, hare beurt af te wachten. De pioniers gingen voort\nmet hun werk: de bijlslagen klonken steeds sterker en sneller in het\nbosch. Alleen, als er een kogel door de lucht vloog, zweeg plotseling\nalles; te midden der stilte hoorde men ietwat ongeruste kreten.\n\n--Bukken, kinderen! en aller oogen richtten zich op den kogel, die in\nde vuren en de afgehakte takken terechtkwam.\n\nDe mist was geheel opgetrokken, nam steeds meer den vorm van wolken\naan en verdween nu langzamerhand in het diepe blauw des hemels. De\nzon, door geen wolken meer bedekt, schitterde en wierp haar vroolijken\nglans op het staal der bajonetten, het koper der stukken, den\nontdooienden grond en de rijpkristalletjes. Men voelde in de lucht de\nijskoude frischheid van den morgenstond en tegelijk de zachte warmte\nder voorjaarzon; duizende verschillende kleuren en schaduwen liepen\nineen tusschen de dorre bladeren van het bosch. Op den glinsterenden\nweg zag men duidelijk de sporen van de wielen en van de hoeven der\npaarden.\n\nDe troepen begonnen zich hoe langer hoe meer te weren. Aan alle kanten\nverhieven zich de blauwachtige rookwolkjes der losbarstingen en werden\nvoortdurend talrijker.\n\nDe dragonders met de wapperende vaantjes aan de lansen snelden\nvooruit. In de gelederen der infanterie klonk gezang en de obose,[18]\nbeladen met hout, werd in de achterhoede geformeerd. De generaal\nnaderde onze batterij en gaf bevel zich gereed te maken voor den\naftocht.\n\n[18] Konvooi van wagens.\n\nDe vijand had zich achter het struikgewas verborgen tegenover onzen\nlinkervleugel en begon ons sterk met geweervuur te bestoken. Van de\nlinkerzijde van het bosch hoorde men een kogel aansuisen en tegen een\naffuit slaan, vervolgens nog een, en weer een. De infanteristen, die\nnaast ons lagen uitgestrekt, sprongen luidruchtig overend, grepen\nhunne geweren en namen deel aan het gevecht. Het geweervuur werd\nsterker en van alle kanten vlogen de kogels. De terugtocht begon, en\ndaarmee het eigenlijke gevecht, zooals het altijd in den Kaukasus\ngaat.\n\nMen zag duidelijk dat de artilleristen zich even onprettig gevoelden\nbij de kogels als de infanteristen bij de bommen. Antonoff keek\nverdrietig, Tschikine bootste al gekscherend het gefluit der kogels\nna, maar het was duidelijk, dat hij ze eigenlijk niet mocht. Van den\neen zeide hij: \xc2\xbbDat is er een die haast heeft!" een anderen kogel\nnoemde hij eene \xc2\xbbbij," een derde die langzaam over ons heen streek,\nmet een gefluit als een klagend gekerm, noemde hij een \xc2\xbbweeskind",\nhetgeen een algemeene hilariteit veroorzaakte.\n\nDe jonge rekruut die nog nooit in het vuur geweest was, boog bij\niederen kogel zijn hoofd op zij en rekte zijn hals uit, ook daarom\nlachten de soldaten. \xc2\xbbKen je hem, vroegen zij, dat je hem zoo groet?"\n\nZelfs Welentschuk, die gewoonlijk zoo onverschillig in het gevaar was,\nscheen niet op zijn gemak te zijn, hij toonde duidelijk hoe\nverontwaardigd hij was, dat wij geen kartetsen schoten naar den kant\nvanwaar de geweerkogels kwamen.\n\n--Wel ja! waarom mag hij ons ongestraft beschieten? Als men hem den\nmond van een houwitser toedraaide en hem goed wat schroot te slikken\ngaf, zou hij wel zwijgen, herhaalde hij voortdurend op knorrigen toon.\n\nInderdaad, het was tijd te gaan antwoorden. Ik beval voor het laatst\nnog een granaat te schieten, en dan met schroot te laden.\n\n--Schroot! commandeerde Antonoff en trad in den rook opgewekt met den\nwisscher naar het stuk, zoodra de granaat was afgeschoten.\n\nOp dit oogenblik hoorde ik, dat vlak achter mij het snelle gonzen van\neen kogel afgebroken werd door een korten slag. Mijn hart kromp ineen\nvan schrik.--Ik vrees dat een der onzen getroffen is, dacht ik. Maar\ntoch durfde ik mij niet omkeeren.\n\nEn inderdaad, dadelijk na den korten slag hoorde ik den zwaren val\nvan een lichaam, en het gekerm van een gewonde. \xc2\xbbIk ben getroffen,\nbroeders," zeide een pijnlijke stem, die ik herkende. Het was\nWelentschuk. Hij lag plat op zijn rug, tusschen het voorstel en het\nkanon. Zijn ranzel was op zij geslingerd. Zijn voorhoofd was vol\nbloed, en langs zijn rechteroog en zijn neus liep een dikke, roode\nstroom. Hij was in den buik getroffen, maar daar zag men weinig bloed;\nbij zijn val had hij zijn voorhoofd gekwetst aan een boomstomp.\n\nDat alles merkte ik eerst veel later op; in het eerste oogenblik zag\nik niets dan een verwarde massa en, naar het mij toescheen, vreeselijk\nveel bloed.\n\nGeen van de kanonniers, die het stuk bedienden sprak een woord.\nAlleen de jonge rekruut mompelde iets van: \xc2\xbbKijk eens, wat een bloed!"\nterwijl Antonoff een toornig \xc2\xbbhm!" liet hooren. Maar alles bewees, dat\nieders ziel vervuld was met de gedachte aan den dood. Men werkte met\nverdubbelden ijver; het kanon was in een oogenblik geladen, en de man,\ndie het schroot bracht, liep twee, drie passen om de plek heen, waar\nde gewonde lag te kermen.\n\n\nVIII.\n\nWie ooit heeft deelgenomen aan een gevecht, heeft ongetwijfeld zelf\ndat vreemde gevoel van afkeer--onlogisch, maar zeer sterk--ondervonden\ntegen de plaats, waar iemand gedood of gewond is. Ook mijn soldaten\ngaven toe aan dit gevoel, toen Welentschuk opgenomen en op den wagen\ngelegd moest worden, die gehaald was om hem te transporteeren.\n\nShdanoff naderde den gewonde knorrig en nam hem bij zijn schouders,\nzonder op zijn steeds sterker geschreeuw te letten.\n\n--Wat staat gij allen daar te kijken? Helpt een handje, riep hij. En\ndadelijk werd de gewonde omringd door een tiental mannen, helpers,\ndie haast niet noodig waren. Maar men had hem nauwelijks opgetild, of\nWelentschuk begon verschrikkelijke kreten te slaken en om zich heen\nslaan.\n\n--Wat hebt gij toch te schreeuwen als een haas? zeide Antonoff,\nterwijl hij hem stevig het been vasthield. Als gij niet ophoudt, laten\nwij u hier liggen.\n\nDe gewonde hield zich werkelijk stil; alleen herhaalde hij van tijd\ntot tijd:\n\n--O! dat is mijn dood! O! mijn broeders!\n\nEn toen hij op de kar was gelegd, hield hij zelfs op met kermen en ik\nhoorde hem op zwakken toon, maar zeer duidelijk, met zijn kameraden\npraten. Hij scheen hen vaarwel te zeggen.\n\nIn het vuur van den strijd ziet niemand gaarne een gewonde en als bij\ninstinkt spoedde ik mij weg van dit tooneel; ik gaf bevel hem naar de\nambulance te transporteeren en posteerde mij weer bij de stukken,\nmaar eenige oogenblikken later kwam men mij zeggen, dat Welentschuk\nnaar mij vroeg en ik begaf mij dadelijk naar hem toe.\n\nDe gewonde lag achter in de kar en klemde zich met de handen\nkrampachtig aan de beide kanten vast. Zijn gezicht, anders zoo breed\nen blozend van gezondheid, was in weinige sekonden totaal veranderd.\nHij scheen magerder en verscheidene jaren ouder geworden te zijn. Zijn\nlippen waren dun, bleek, met blijkbare inspanning op elkaar geperst,\nde vage, stompzinnige uitdrukking in zijn oogen had nu plaats gemaakt\nvoor een heldere en rustige; zijn voorhoofd en neus waren bebloed en\nde dood had er reeds zijn stempel op gedrukt.\n\nHoewel iedere beweging hem een onduldbare pijn veroorzaakte, vroeg hij\nof men zijn _tcheres_[19] met het geld van zijn linkerbeen wilde\nnemen.\n\n[19] Beurs in den vorm van een smallen gordel die de soldaten om hun\nknie winden.\n\nIk werd pijnlijk aangedaan door het zien van het naakte en blanke\nvleesch van zijn gezond been, toen men hem zijne laars uittrok en\ndaarna zijn tcheres losmaakte.\n\n--Er is drie en een halve roebel in, zeide hij, terwijl ik zijn\ntcheres in mijne handen nam. Wees zoo goed ze te bewaren.\n\nDaar de kar zich in beweging zette, liet hij weer stilhouden.\n\n--Ik ben aan een mantel begonnen voor luitenant Sulimoffsky en u heeft\nmij twee roebels gegeven; ik heb voor anderhalven roebel knoopen\ngekocht en den halven roebel heb ik in mijn beurs met de knoopen.\nGeef ze hem terug.\n\n--Goed, goed, antwoordde ik. Beterschap, broeder!\n\nHij antwoordde mij niet; de kar zette zich in beweging. Hij begon weer\nte kermen en te klagen op een toon, die u door de ziel sneed. Nu hij\nzich had losgemaakt van de zorgen dezer wereld, scheen hij het niet\nmeer noodig te achten zich in te houden, en hield hij aldus deze\nverlichting van pijn voor geoorloofd.\n\n\nIX.\n\n--Waar gaat gij heen? Kom terug! riep ik den rekruut toe, die met zijn\nreserve lontstok onder den arm en een stokje in de hand, met de\ngrootste koelbloedigheid de kar met den gewonde volgde.\n\nDoch hij draaide lui zijn hoofd naar mij om, mompelde iets en\nvervolgde zijn weg; ik moest een soldaat op hem afsturen om hem te\nhalen.\n\nHij nam zijn rood mutsje af en keek mij met een onnoozelen glimlach\naan.\n\n--Waar wilde je heen? vroeg ik hem.\n\n--Naar het kamp.\n\n--En waarom?\n\n--Waarom? Wel, omdat Welentschuk gewond is, zeide hij met hetzelfde\ndomme lachje.\n\n--En wat gaat dat jou aan? Je moet hier blijven!\n\nHij zag mij verwonderd aan. Vervolgens keerde hij zich rustig om,\nzette zijne muts weer op en ging naar zijn post terug.\n\n       *       *       *       *       *\n\nHet gevecht was over \'t algemeen gelukkig geweest. De Kozakken\nhadden, naar \'t heette, eene mooie charge gemaakt en drie Tartaren\nkrijgsgevangen gemaakt. De infanterie had voldoende hout en had\nin \'t geheel slechts zes gewonden. Bij de artillerie waren alleen\nWelentschuk en twee paarden buiten gevecht gesteld. Daarentegen was\nhet bosch gekapt over eene uitgestrektheid van drie wersten en de plek\nwas z\xc3\xb2\xc3\xb2 zeer veranderd, dat men haar niet herkende: waar men vroeger\nslechts de dichte woudzoom zag, was nu een groote open ruimte, bedekt\nmet rookende wachtvuren en met cavalerie en linietroepen, die naar het\nkamp toe gingen. Hoewel de vijand ons onophoudelijk met zijn\nkanonskogels en zijn musketvuur vervolgde tot het riviertje en het\nkerkhof, die wij des morgens gepasseerd waren, had de terugtocht\nzonder ongelukken plaats. Ik begon reeds te denken aan de koolsoep en\nde schapenrib met _kacha_,[20] die mij in het kwartier wachtten, toen\ner bevel kwam dat de generaal bevolen had bij het beekje eene schans\nte bouwen, waar het 3de bataillon van het regiment K** en een peloton\nvan de 4de batterij tot den volgenden morgen zouden blijven.\n\n[20] Gekookte roggegrutten.\n\nDe houtwagens en de karren met de gewonden, de Kozakken, de\nartillerie, de linietroepen, met het geweer op den schouder en\ntakkenbossen op den rug, defileerden met veel gedruisch en al zingende\nvoor ons heen. Op aller gelaat lag blijde vreugde--het bewustzijn dat\nhet gevaar achter den rug was, en de tijd van rust weldra zou\naanbreken. Alleen wij en het 3de bataljon moesten deze aangename\ngevoelens tot den volgenden dag uitstellen.\n\n\nX.\n\nTerwijl wij artilleristen bezig waren met onze stukken en de\nvoorwagens en de caissons rangschikten, zette de infanterie de geweren\naan rotten, stak de wachtvuren aan, bouwde hutten van takken en\nma\xc3\xafsstroo, en kookte de kacha.\n\nHet begon te schemeren. Blauwwitte wolken dreven langs den hemel; de\nduisternis had zich veranderd in een vochtigen nevel, die den grond en\nde mantels der soldaten bevochtigde, en de heele omgeving in donkere\nschaduwen hulde. De vochtigheid, die ik in mijn laarzen en in mijn\nhals voelde doordringen, de voortdurende beweging, het onophoudelijk\ngepraat, waaraan ik niet meedeed, de kleverige modder, waarop ik\nuitgleed en mijn leege maag, dat alles deed mij pijnlijk aan en stemde\nmij alleronaangenaamst na dezen dag van lichamelijke en geestelijke\nvermoeienis. Welentschuk wilde mij maar niet uit het hoofd. De heele,\neenvoudige geschiedenis van zijn soldatenleven hield ondanks mijzelven\nmijne verbeelding bezig. Zijn laatste oogenblikken waren even rein,\neven rustig geweest als zijn geheele leven. Hij had te eenvoudig, te\neerlijk geleefd, dan dat zijn oprecht geloof in het toekomstige,\nhemelsche leven in zijn laatste oogenblikken geschokt zou zijn\ngeworden.\n\n--God groet u, zeide Nikola\xc3\xafeff, terwijl hij mij naderde,--of gij zoo\ngoed wildet zijn bij den kapitein te komen, hij noodigt u thee met hem\nte drinken.\n\nMet moeite baande ik mij een weg tusschen de in rotten staande geweren\nen de brandende vuren door, en volgde Nikola\xc3\xafeff naar Bolchoff; ik\nverlangde naar het glas warme thee en het aangename gesprek, die mijn\nsombere denkbeelden zouden verdrijven.\n\n--Wel, hebt gij hem gevonden? hoorde ik Bolchoff in zijn verlichte\nma\xc3\xafshut zeggen.\n\n--Ik breng hem mee, Uwe Edelheid, antwoordde Nikola\xc3\xafeff met diepe\nbasstem.\n\nIn de hut, op een drogen viltmantel, zat Bolchoff met zijn uniform\nlosgeknoopt en zonder zijn pelsmuts. Naast hem stond een samovar te\npruttelen; op een trom stonden eetwaren klaar. Een kaars stond in den\nring van een bajonet, die met de punt in den grond stak.\n\n--Wat zegt gij ervan? vroeg hij, terwijl hij met trots zijn blik liet\ngaan over zijn gemoedelijke huishouding. Men zat daar inderdaad zoo\nlekker in de hut, dat ik alles vergat: de vochtigheid, de duisternis\nen den gewonden Welentschuk. Wij spraken over Moskou en over dingen,\ndie in heel geen verband stonden met den oorlog en den Kaukasus.\n\nNa een van die oogenblikken van stilte, die dikwijls zelfs in het\ndrukste gesprek voorkomen, zag Bolchoff mij eensklaps glimlachend aan.\n\n--Ik denk, dat gij u wel verwonderd hebt over ons gesprek van deze\nmorgen?\n\n--Neen, waarom? Het kwam mij alleen voor, dat gij te openhartig waart;\ner zijn van die dingen, die wij allen weten, en waarvan het niet\naltijd goed is te spreken.\n\n--Waarom niet? Als er slechts een middel bestond om dit leven te\nverwisselen voor een ander, zelfs voor het eentonigste en armoedigste,\nmits het geen gevaar of geen dienst meebracht, zou ik geen oogenblik\naarzelen.\n\n--Waarom keert gij niet naar Rusland terug? vroeg ik hem.\n\n--Waarom! herhaalde hij. O! daar denk ik al zoo lang over. Maar ik kan\nniet naar Rusland terugkeeren, voor ik de orde van Wladimir heb en die\nvan St. Anna om den hals met den graad van majoor, zooals ik het mij\nvoorstelde toen ik hierheen kwam.\n\n--En waarom dat? als gij u toch, zooals gij zegt, ongeschikt acht om\nin den Kaukasus te dienen?\n\n--Maar als ik mij nu nog meer ongeschikt acht om naar Rusland terug te\nkeeren, zooals ik er vandaan ben gekomen! Dat is ook een van die\nlegendes, die bij ons verspreid zijn door Passek, Sljeptsoff en\nanderen, te weten: dat men slechts in den Kaukasus behoeft te komen om\noverladen te worden met belooningen. Daar ginds verwachten allen\nwonder wat voor ons, terwijl ik hier nu al twee jaar ben en reeds twee\ncampagnes heb meegemaakt, maar nog niets heb gekregen. Maar ik bezit\ntoch nog zooveel eigenliefde dat ik voor geen geld hier vandaan wil,\nvoor ik majoor ben, en voor ik de St. Anna en de Wladimir om den hals\nheb. Ik heb me al zoo vertrouwd gemaakt met die gedachte, dat het mij\ndwars zit, als men eene belooning geeft aan Gnilokischkine, en niet\naan mij. En dan, hoe zou ik mij daarginds durven vertoonen aan mijn\nstarost, aan den koopman Kotjelnikoff, aan wien ik mijn koren verkoop,\naan mijne tante in Moskou, aan al die menschen, als ik na een\ntweejarig verblijf in den Kaukasus zonder de minste onderscheiding\nterugkom? Het is waar dat ik die menschen zelfs niet wil kennen, en\nhet is niet minder waar, dat zij zich evenmin om mij bekreunen; maar\nde mensch is nu eenmaal zoo, dat, al wil ik hen niet kennen, ik toch\nom hen mijn mooiste jaren verknoei, het geluk van mijn leven en mijn\ngeheele toekomst opoffer.\n\n\nXI.\n\nOp dit oogenblik hoorde men buiten de stem van den\nbataljonskommandant.\n\n--Wien hebt gij daar bij u, Nikola\xc3\xaf Fedorovitsch?\n\nBolchoff noemde mijn naam, en dadelijk kwamen er drie officieren de\nhut binnen: majoor Kirsanoff, zijn adjudant en kapitein Trossenko.\n\nKirsanoff was een klein, gezet man, met een dunnen knevel, blozende\nwangen en kleine, waterige oogjes. Deze oogjes maakten het typische\nvan zijn gelaat uit. Als hij lachte, bleef er niets van over dan twee\nvochtige, glanzende sterretjes, en deze sterretjes, gepaard aan zijn\nstrakke lippen en zijn langgerekten hals, gaven hem een hoogst\neigenaardige uitdrukking van beschroomheid.\n\nKirsanoff stond uitstekend aangeschreven in het regiment; zijn\nminderen verfoeiden hem niet, zijn meerderen achtten hem, hoewel de\nalgemeene opinie hem slechts een middelmatig verstand toeschreef. Hij\nkende zijn dienst in den grond, was nauwgezet en ijverig, had altijd\ngeld, hield er een eigen rijtuig en een kok op na, en wist zich een\nheel natuurlijke, trotsche houding te geven.\n\n--Waar hadt gij het over, Nikola\xc3\xaf Fedorovitsch? vroeg hij bij het\nbinnentreden aan Bolchoff.\n\n--Wel, over de aangenaamheden van het dienen in den Kaukasus.\n\nOp dit oogenblik merkte Kirsanoff mij, den eenvoudigen jonker, op. Om\nmij al zijn gewicht doen te voelen, vroeg hij, alsof hij het antwoord\nvan Bolchoff niet gehoord had, en met de oogen op de trom gericht:\n\n--Wel, zijt gij vermoeid, Nikola\xc3\xaf Fedorovitsch?\n\n--Neen, maar wij waren... wilde Bolchoff vervolgen.\n\nMaar de waardigheid van bataljons-kommandant eischte ongetwijfeld een\nnieuwe interruptie en een nieuwe vraag:\n\n--Is dat vandaag geen mooi treffen geweest?\n\nDe bataillons-adjudant was een jonge vaandrig, een pas bevorderd\njonker, een zachte, beschroomde jongen, met een verlegen, sympathiek\nen goedig gezicht. Ik had hem reeds meer bij Bolchoff gezien; de jonge\nman kwam dikwijls bij hem: hij placht te groeten, in een hoek te gaan\nzitten, uren lang niets te zeggen en sigaretten te rooken, dan stond\nhij op, boog weer en ging heen.\n\nHij was het type van een arm Russisch edelman; hij had de militaire\nloopbaan gekozen als de eenige, die in overeenstemming was met hetgeen\nhij geleerd had, en hooger dan alles in de wereld stelde hij zijn\nofficiersrang. Dit type blijft goedig en sympathiek ondanks de\nbelachelijke, onvermijdelijke tabakszak, kamerjapon, gitaar\nknevelschuier, zonder welke we het ons niet kunnen voorstellen.\n\nIn het regiment beweerde men, dat de adjudant er zich op beroemde,\ntegenover zijn oppasser altijd \xc2\xbbstreng, maar rechtvaardig" te zijn.\n\n--Ik straf niet dikwijls, maar wee! als men er mij toe noodzaakt.--En\neens, toen zijn oppasser dronken was, zijn meester bestal en zelfs\ndurfde beleedigen, zou hij zelf den schuldige naar de hoofdwacht\ngebracht, en bevolen hebben alles voor de strafoefening gereed te\nmaken, maar op het gezicht der toebereidselen was hij van streek\ngeraakt, zoo zelfs dat hij slechts kon uitbrengen:--Welnu, gij ziet\nhet... ik zou je toch kunnen... En hij was zoo verlegen geworden, dat\nhij maar stilletjes naar huis gesneld was.--Sinds dien tijd durfde hij\nzijn oppasser Tchernoff niet meer in de oogen zien. Zijn kameraden\nplaagden hem daar onophoudelijk mede, en meer dan eens hoorde ik den\nbraven jongen protesteeren, en met een kleur tot achter de ooren\nverzekeren dat er niets van waar was.\n\nHet derde personage, kapitein Trossenko, was een oude Kaukasi\xc3\xabr in de\nvolle beteekenis van het woord, dat wil zeggen, een man, voor wien\nzijne kompagnie zijne familie is geworden, de vesting, waar de staf\nresideert, zijn vaderstad, en de zangers van het regiment de eenige\nvreugde zijns levens; een man, voor wien alles wat geen Kaukasus was,\ngeen aandacht, ja zelfs het bestaan niet waard was terwijl alles wat\nde Kaukasus was, in twee deelen was verdeeld; het onze, en het\n_hunne_.\n\nHet eerste deel beminde, het tweede deel haatte hij met al de kracht\nzijner ziel. Hij was een man van kalme en beproefde dapperheid en,\nwat de hoofdzaak was: hij toonde een zeldzame goedheid in zijn\nomgang met zijn kameraden en zijn ondergeschikten, en een wanhopige\nopenhartigheid die, tegenover den adjudant en bonjourols, die hij om\neen of andere reden niet lijden mocht, bijna onbeschoftheid werd.\n\nToen hij de hut binnenkwam, stiet hij bijna met zijn hoofd door het\ndak; daarop bukte hij zich plotseling en ging op den grond zitten.\n\n--Nu? zeide hij.\n\nMaar toen hij plotseling een onbekend gezicht bemerkte, hield hij op\nen vestigde zijn wazige oogen op mij.\n\n--Waar hadt gij het toch over? vroeg de majoor en haalde zijn horloge\nuit om te zien hoe laat het was, ofschoon hij, naar mijn vaste\novertuiging, geen enkele reden had dat te weten.\n\n--Ja, hij vroeg mij, waarom ik hier bleef dienen.\n\n--Wel dat is duidelijk; Nikola\xc3\xaf Fedorovitsch wil zich in den Kaukasus\nonderscheiden en dan naar huis terugkeeren.\n\n--Welnu! Abram Iljitsch, en gij dan, waarom blijft gij in den\nKaukasus?\n\n--Ik? In de eerste plaats, weet gij, antwoordde de majoor, omdat wij\nallen moeten dienen zooals onze plicht ons voorschrijft.--Wat? voegde\nhij erbij, hoewel niemand iets gezegd had. Gisteren heb ik een brief\nuit Rusland gekregen, Nikola\xc3\xaf Fedorovitsch, vervolgde hij, blijkbaar\neen andere wending aan het gesprek willende geven. Men schrijft mij...\nO! \'t zijn wonderlijke vragen, die ze mij doen!\n\n--En welke vragen dan? vroeg Bolchoff.\n\nHij begon te lachen.\n\n--Inderdaad, rare vragen... Zij vragen mij of er jaloezie kan bestaan\nzonder liefde... Wel? en beurtelings zag hij ons vragend aan.\n\n--H\xc3\xa9? zeide Bolchoff glimlachend.\n\n--Ja, weet gij, het is in Rusland zoo kwaad niet, vervolgde hij, alsof\ner een heel logisch verband bestond tusschen zijne zinnen. Toen ik in\nTamboff was, in 1852, werd ik overal ontvangen of ik adjudant van den\nkeizer was. Geloof me, op het bal van den goeverneur, toen ik mijn\nentr\xc3\xa9e maakte, weet gij... werd ik uitstekend ontvangen. De vrouw van\nden goeverneur moet gij weten, onderhield zich met mij en vroeg mij\nover den Kaukasus, en allerlei meer... wat ik al niet weten moest...\nZij bekeken mijn gouden sabel, alsof het een rariteit was; zij vroegen\nmij, waarvoor ik die sabel had gekregen, en waarvoor St. Anna, en\nwaarvoor Wladimir; en ik ging maar vertellen... Wat? Ziet gij,\ndaarvoor is de Kaukasus goed, Nikola\xc3\xaf Fedorovitsch, vervolgde hij,\nzonder een antwoord af te wachten.--Wij Kaukasi\xc3\xabrs, wij zijn zeer\ngezien; een jonge man, weet gij, die stafofficier is en St. Anna en\nWladimir heeft, die is wat in Rusland... Wat?\n\n--En, gij zult er zeker wel wat bij gephantaseerd hebben, denk ik,\nAbram Iljitch? zeide Bolchoff.\n\n--Hi! hi! antwoordde de majoor, met zijn dommen lach.--Dat moet men\nwel, weet gij. Ja... en dan heb ik uitstekend gegeten en gedronken, in\ndie twee maanden.\n\n--Is het nogal goed in Rusland? vroeg Trossenko; hij sprak van Rusland\nof het China of Japan was.\n\n--Dat zou ik meenen. En wat een champagne wij gedronken hebben, in\ndie twee maanden, \'t is verschrikkelijk!\n\n--Wat ge zegt. Gij hebt ongetwijfeld limonade gedronken, zeide\nTrossenko. Als ik er bij geweest was, dan zou men eens gezien hebben,\nhoe een Kaukasi\xc3\xabr drinkt. Ik zou onze reputatie opgehouden hebben. Ik\nzou eens hebben laten zien, hoe men moet drinken, he! Bolchoff? voegde\nhij er bij.\n\n--Maar gij, oompje, gij zijt nu al meer dan tien jaar in den Kaukasus,\nzeide Bolchoff.--Herinnert gij u nog wat Ermoloff zeide? Abram Iljitch\nis hier echter nog maar zes jaar....\n\n--Wat, tien? Bijna zestien!.... riep Trossenko uit. Zeg eens, Bolchoff\nlaat ons wat te drinken brengen. Wat is het vochtig! Brr!.... H\xc3\xa9?\nvoegde hij er glimlachend bij, moeten wij niet wat drinken, majoor?\n\nMaar de majoor toonde zich reeds de eerste maal, dat de oude kapitein\nhem aansprak, ge\xc3\xabrgerd. Hij werd nu zichtbaar boos en verschanste zich\nin zijne waardigheid. Hij begon te neuri\xc3\xabn en keek opnieuw op zijn\nhorloge.\n\n--Welnu! ik ga wel nooit meer daarginds heen, vervolgde Trossenko,\nzonder acht te slaan op het stuursche uiterlijk van den majoor.--Ik\nben zelfs verleerd op zijn Russisch te loopen en Russisch te spreken.\nWat is dat voor een vreemde snoeshaan? zullen de lui zeggen. Neen,\nAzi\xc3\xab, niet Nikola\xc3\xaf Fedorovitsch? En bovendien, wat zou ik in Rusland\ndoen? Het is mij onverschillig, eenmaal wordt men toch doodgeschoten.\nDan zullen ze vragen:--Waar is Trossenko? Gesneuveld. Wat zult gij dan\nmet de 8ste kompagnie doen, wel? voegde hij er bij en wendde zich\nopnieuw tot den majoor.\n\n--Laat den dienstdoenden officier van het bataljon komen, schreeuwde\nKirsanoff, zonder den kapitein te antwoorden, hoewel hij, daar ben ik\nzeker van, geen enkele order te geven had.\n\n--En gij, jonge man, ik hoop dat gij tevreden zijt met uwe dubbele\nsoldij, zeide de majoor, na een oogenblik van stilte, tot den\nbataillonsadjudant.\n\n--Ja zeker, zeer tevreden.\n\n--Ik vind onze soldij zeer mooi, Nikola\xc3\xaf Fedorovitsch, vervolgde\nKirsanoff. Een jong officier kan er zeer gemakkelijk van rondkomen, en\nzich zelfs nog extratjes veroorloven.\n\n--Dat is te zeggen, Abram Iljitsch, zeide de adjudant schroomvallig.\n\'t Is waar dat wij nu dubbel traktement hebben, maar wij moeten toch\nook een paard houden.\n\n--Wat zegt gij daar, jongmensch? Ik ben ook vaandrig geweest, en\nik weet wat het is. Geloof mij, met een beetje overleg kan men best\nrondkomen. Daar: reken maar eens na, voegde hij erbij en boog den pink\nvan zijn linkerhand.\n\n--Wij maken onze soldij te voren op, dat is de heele rekening, zeide\nTrossenko, terwijl hij een glaasje vodka ledigde.\n\n--Nu, wat wilt gij daarmee zeggen?\n\nOp dit oogenblik verscheen er in de opening der hut een wit hoofd met\neen platten neus en een schrille stem zeide met een Duitsch accent:\n\n--Zijt gij hier, Abram Iljitsch? De officier van dienst zoekt u.\n\n--Kom binnen, Krafft, zeide Bolchoff.\n\nEen lange gestalte, gekleed in de uniform van den generalen staf,\ndook de hut binnen en begon ons allen hartelijk de hand te drukken.\n\n--Zoo! waarde kapitein, gij ook hier? zeide hij tot Trossenko.\n\nOndanks het twijfelachtige licht, sloop de nieuw aangekomene tot bij\nden kapitein, en, tot diens groote verwondering en ergernis, kuste hij\nhem de lippen.\n\n--\'t Is een Duitscher, die goede kameraadschap wil sluiten, dacht ik.\n\n\nXII.\n\nMijn onderstelling werd spoedig bevestigd. Kapitein Krafft vroeg wat\nvodka, die hij met den volksnaam _horilka_ noemde, liet een krachtig\nhm! hooren, wierp zich achterover en dronk het glas uit.\n\n--Welnu, heeren! Wat hebben we vandaag door de vlakten van de\nTschetschnia rondgedwaald, zoo begon hij.\n\nMaar toen hij den dienstdoenden officier bemerkte, zweeg hij dadelijk\nen liet den majoor tijd om zijne bevelen te geven.\n\n--Welnu! hebt gij de voorposten ge\xc3\xafnspekteerd?\n\n--Jawel, majoor.\n\n--Zijn de sluippatrouilles uitgezonden?\n\n--Jawel, majoor.\n\n--Beveel dan aan den kompagnies-kommandanten, dat zij hunne\nwaakzaamheid verdubbelen.\n\n--Jawel, majoor.\n\nDe majoor kneep zijn oogen dicht en verzonk in diep nadenken.\n\n--Zeg ook dat de manschappen hun kacha kunnen klaarmaken.\n\n--Zij zijn er mede bezig.\n\n--\'t Is wel; u kunt gaan.\n\n--Dus, wij waren bezig uit te rekenen, hoeveel een officier noodig\nheeft, vervolgde de majoor met een welwillenden glimlach aan ons\nadres. Laten wij eens zien. Gij hebt een jas en een broek noodig,\nnietwaar? Ja, stellen wij daarvoor vijftig roebels alle twee jaar, bij\ngevolg vijf en twintig roebels per jaar voor kleeding. Dan uw eten,\ndagelijks twee _abas_[21], niet waar?\n\n[21] Perzische munt, ongeveer f 0.40.\n\n--Ja, dat is zelfs veel.\n\n--Nu, laten wij nu maar eens rekenen twee abas. Dan, een paard met het\nzadel, dertig roebels per jaar onderhoud. Dat is alles. Wij hebben\ndus in \'t geheel vijf en twintig, en nog honderd twintig, en nog\ndertig, dat maakt honderd vijf en zeventig roebels. Er blijft dus voor\nluxedingen, voor suiker, thee en tabak, ongeveer twintig roebels over.\nDat komt uit, nietwaar Nikola\xc3\xaf Fedorovitsch?\n\n--Neen, met uw verlof, Abram Iljitch, zeide de adjudant schroomvallig.\nEr blijft niets over voor thee en suiker. Gij rekent dat een uniform\ntwee jaar duurt, terwijl men hier, in oorlogstijd, nooit broeken\ngenoeg heeft. En de laarzen? Ik verslijt een paar in de maand. En het\nlinnen, hemden, servetten, handdoeken en onderbroeken, die moet men\ntoch ook koopen. Als men het goed uitrekent, blijft er niets over, op\nmijn woord van eer, Abram Iljitch.\n\n--Ja, voetlappen dragen is een goed ding, zeide\n\nKrafft na een minutenlange stilte, op een toon van volle overtuiging.\n\'t Is eenvoudig, weet gij, \'t is Russisch.\n\n--Ik moet u doen opmerken, zeide Trossenko, dat hoe men de rekening\nook maakt, er uit zou volgen dat wij ons gebit wel in de kast kunnen\nleggen. Maar in werkelijkheid leven we er toch goed van; wij rooken\ntabak en drinken thee en vodka. Als gij even lang gediend hebt als ik,\nvervolgde hij, zich tot den vaandrig wendende, zult gij er ook goed\nvan weten te leven. Gij weet, heeren, hoe hij met zijn oppasser\nomspringt.\n\nEn schaterende van lachen vertelde Trossenko de geschiedenis van den\nvaandrig en zijn oppasser, ofschoon wij het verhaal meer dan\nduizendmaal gehoord hadden.\n\n--Wat zit gij daar toch als een roos te kijken, broertje? ging hij\nvoort tot den vaandrig, die een kleur kreeg en zat te zweeten en te\nglimlachen om er medelijden mee te krijgen....\n\n--\'t Is niet erg, broertje, ik ben ook als gij geweest, en zie nu\neens wat een kerel ik geworden ben. Laat er eens wat van die snaken\nuit Rusland komen--wij hebben er zoo gezien--zij krijgen krampen en\nrheumatiek; en ik, ik heb me hier ingeleefd;--ik heb hier mijn huisje,\nmijn bed en de rest. Begrijpt gij?\n\nDaarbij dronk hij nog een glas vodka.\n\n--He? zeide hij, terwijl hij Krafft strak in de oogen keek.\n\n--Dat is mijn man, dat is nog eens een ware, oude Kaukasi\xc3\xabr. Geef me\nuw hand!\n\nEn zich tusschen ons door dringende, ging hij naar Trossenko toe,\ngreep zijne hand en schudde die heel hartelijk.\n\n--Ja, wij kunnen zeggen, dat wij hier al heel wat hebben meegemaakt,\nzeide hij. In 1845.... gij waart er zonder twijfel ook bij, niet waar,\nkapitein? Herinnert gij u dien nacht van den 12den op den 13den,\ntoen wij tot aan de knie\xc3\xabn in de modder stonden? en den volgenden\nmorgen hebben wij de redoute aangevallen. Ik was toen bij den\nopperbevelhebber, wij hebben toen, in een enkelen dag, vijftien\nschansen genomen, herinnert gij u, kapitein?\n\nTrossenko knikte met het hoofd ten teeken van toestemming, en, de\nonderlip vooruitstekend, sloot hij de oogen.\n\n--Welnu, ziet gij... ging Krafft zeer opgewonden voort, met linksche\ngesticulaties, terwijl hij zich tot den majoor wendde....\n\nMaar de majoor, die dit verhaal ongetwijfeld reeds meer dan eens had\ngehoord, zag opeens zijn buurman met zoo\'n matte, onverschillige\nuitdrukking aan, dat Krafft zich van hem afwendde, en, na ons\nbeurtelings aangekeken te hebben, zich tot Bolchoff en mij richtte.\nWat Trossenko betreft, Krafft richtte geen enkelen keer gedurende zijn\nverhaal den blik op hem.\n\n--Welnu, ziet gij, toen wij des morgens uittrokken, zeide de\nopperbevelhebber tot mij: Krafft, neem die verschansingen. Gij weet\nallen, hoe het in den dienst gaat, men heeft geen aanmerkingen te\nmaken. Ik sloeg aan en zeide:--Tot uw orders, Excellentie! En daar\nging het vooruit! Toen wij bij de eerste verschansing kwamen, keerde\nik mij om en riep hun toe:--Weest niet bang, kinderen! Ziet goed\nuit je oogen! Wie achterblijft, dien sabel ik eigenhandig neer!\nMet een Russisch soldaat, weet gij, moet men eenvoudig te werk\ngaan. Daar valt eensklaps een granaat.... Ik kijk om: een, twee, drie\nsoldaten. Sch!... Toen kwamen de kogels.. Sch!.. Sch!... Sch!... Ik\nroep:--Voorwaarts, kinderen, volgt mij! Maar toen wij nader kwamen en\nik goed toekeek, zag ik daar... och.... gij weet wel... hoe heet dat\nook?\n\nEn de verteller maakte wanhopige gebaren om het woord te vinden.\n\n--Een gracht! zei Bolchoff.\n\n--Neen... Och, hoe heet ook... Goede God!... Maar hoe heet dat dan?...\nEen gracht! zeide hij levendig... Dus... het geweer omlaag... Hoera!\nTara-ta-ta-ta-ta!... Van vijanden geen spoor. Ziet gij... alles was\nverrast. Enfin... mooi!... Wij gaan verder... Een tweede schans.\nDaar was het een ander geval. Het bloed kookte ons al zoo\'n beetje,\nweet gij... Wij komen nader, wij kijken toe, ik zie een tweede\nverschansing; onmogelijk verder te komen. Daar.... Maar hoe heet dat\ntoch? Och! Gij weet wel...\n\n--Nog een gracht, zeide ik op mijne beurt.\n\n--Wel neen, antwoordde hij knorrig. Geen gracht! Maar... Kom, hoe heet\ndat dan toch?\n\nHij maakte met de hand een verlegen gebaar.\n\n--Och! mijn Hemel! Hoe heet dat ook weer?\n\nHij had er zichtbaar het land over, zoo zelfs dat men hem\nonwillekeurig te hulp trachtte te komen.\n\n--Eene rivier, misschien, zeide Bolchoff.\n\n--Neen, eenvoudig een gracht. Maar... wij storten er ons in, en toen,\nwilt gij wel gelooven... een vuur, een helsch vuur.....\n\nOp dit oogenblik riep iemand mij buiten. Het was Maximoff. En daar\nik, na de verhalen vol afwisseling der twee eerste redoutes, er nog\ndertien te slikken had, was ik blijde, van deze gelegenheid gebruik\nte kunnen maken om weer naar mijn sectie terug te gaan. Trossenko ging\nmet mij naar buiten.\n\n--Het zijn allemaal leugens! zeide hij op eenigen afstand van de\nhut.--Hij is er zelfs niet bij geweest, toen de schansen bestormd\nwerden.\n\nEn hij begon zoo hartelijk te lachen, dat ik zijn voorbeeld volgde.\n\n\nXIII.\n\nHet was reeds stikdonker, en alleen de wachtvuren wierpen een mat\nschijnsel op het kamp, toen ik, nadat mijn dienst afgeloopen was, bij\nmijn manschappen terugkwam. Een groote boomstam gloeide onder de asch.\nEr omheen zaten drie man, Antonoff, die op den ketel lette, waarin de\n_riabko_[22] kookte, verder Shdanoff, die peinzend met een stokje in\nde asch zat te roeren, en eindelijk Tschikine, met zijn kort pijpje,\ndat nooit aan wilde.\n\n[22] Soldatenkost: geweekte beschuit in reuzel gekookt.\n\nDe anderen sliepen reeds, sommigen onder de kruitwagens, anderen op\nbossen hooi of langs het vuur. Bij het zwakke schijnsel der gloeiende\nkolen onderscheidde ik ruggen, beenen en hoofden, die ik herkende.\nOnder den hoop was ook de jonge recruut, die bij het vuur lag en reeds\nscheen te slapen.\n\nAntonoff maakte plaats voor mij. Ik ging bij hem zitten en stak een\nsigaret aan. De reuk van den nevel en van den walmenden rook, die van\nhet vochtige hout opsteeg, verspreidde zich in de lucht en deed pijn\naan de oogen; uit den diepzwarten hemel viel nog altijd een motregen.\n\nRondom ons hoorden wij het regelmatig gesnurk, het geknetter van\ntakken in het vuur, het gemompel van stemmen en soms het gekletter\nvan de geweren der infanterie. De wachtvuren vlamden in de rondte en\nverlichtte op een kleinen afstand in het rond de zwarte gestalten\nder soldaten. Niet ver van mij bemerkte ik, in een van die verlichte\nruimten, silhouetten van naakte soldaten, die hun hemden boven het\nvuur uitschudden.\n\nVelen sliepen nog niet. Zij liepen te praten, op die ruimte van\ndertig meter in het vierkant. Maar de donkere, sombere nacht gaf\niets geheimzinnigs aan alles wat daar bewoog, alsof ieder onzer die\ndroefgeestige stilte op zich voelde drukken en bevreesd was die\nrustige harmonie storen.\n\nAls ik begon te spreken, gevoelde ik dat mijne stem haar gewonen klank\nniet had. Op de gezichten van al de soldaten las ik dezelfde stemming.\nIk dacht eerst, dat zij tot aan mijne komst over hunne gewonde\nkameraden gesproken hadden.\n\nVolstrekt niet. Tschikine vertelde, dat er militaire bagage te Tiflis\nwas gekomen, en verder den een of anderen streek van scholieren uit\ndie stad.\n\nOveral en altijd, maar vooral in den Kaukasus, heb ik opgemerkt dat\nonze soldaten veel takt hebben om gedurende het gevaar, gesprekken te\nvermijden, die den moed aan het wankelen zouden brengen. Bij de Russen\nis de moed geheel iets anders dan bij de volken van het Zuiden, wier\ngeestdrift even snel uitbarst en weer uitdooft; de Russische moed\nis even moeilijk op te wekken als uit te dooven. Hij heeft geen\neffectmiddel noodig, geen redevoeringen, oorlogskreten, liederen of\ntrommelslag; integendeel, hij behoeft kalmte, orde en ongedwongenheid.\nEen echt Russisch soldaat zal nooit pochen en snoeven; hij voelt nooit\nbehoefte zich op te winden en te verhitten gedurende het gevaar.\nIntegendeel: omzichtigheid, eenvoud en gave om in het gevaar iets\nanders te zien dan het gevaar, dat zijn de hoofdkenmerken van zijn\nkarakter.\n\nIk heb een soldaat aan het been zien getroffen worden, en hij maakte\nhet eerst een beweging van spijt, dat er een gat was in zijn nieuwe\npels. Een cavalerist, wiens paard onder hem was doodgeschoten, maakte\nzijn voeten los uit de stijgbeugels, maar nam ook het zadel mee, om\ndat niet verloren te laten gaan. Overbekend is een voorval uit het\nbeleg van Gergebel: in de werkplaats raakte de lont van een reeds\ngevulde bom aan het branden, en de vuurwerker beval aan twee helpers,\nde bom op te nemen en in de gracht te gooien; bij de gracht stond de\ntent van den kolonel, en de soldaten, vreezende de officieren, die in\nde tent sliepen, wakker te maken, wilden de bom een eind verder\ndragen; zij werden beiden in stukken geslagen.\n\nIk herinner mij nog uit de expeditie van 1852 hoe een der jonge\nsoldaten onder het gevecht tot de anderen zei: dat ze wel allen op de\nplaats zouden blijven, waarop al zijn kameraden hem met verwijten\noverstelpten over zijn dom geklets, dat zij zelfs niet wilden\nherhalen. En nu, op dit oogenblik, nu ieder slechts aan Welentschuk\nhad moeten denken, terwijl de Tartaren ons ieder oogenblik onverhoeds\nop het lijf konden vallen, luisterden allen naar de vroolijke\nverhalen van Tschikine, en niemand sprak een woord over het gevecht\nvan dien dag, noch over het dreigend gevaar, noch over den gewonde,\nalsof dat alles reeds God weet hoe lang was geleden of in het geheel\nniet was gebeurd. Het scheen mij echter toe, dat hun gezichten\ndroefgeestiger stonden dan gewoonlijk. Zij wijdden niet veel aandacht\naan den verteller, die zelf wel bemerkte dat men niet naar hem\nluisterde, maar toch rustig door sprak.\n\nMaximoff naderde het vuur en ging naast mij zitten, Tschikine was\nopgestaan om voor hem plaats te maken, hield met praten op en begon\nweer snelle halen aan zijn pijpje te doen.\n\n--De infanteristen hebben vodka laten halen in het kamp, zeide\nMaximoff na eene lange stilte. De uitgezonden manschappen zijn juist\nterug.\n\nHij spuwde in het vuur. Den onderofficier heeft gezegd, dat hij onzen\ngewonde gezien heeft.\n\n--Leeft hij nog? vroeg Antonoff, terwijl hij den ketel omroerde.\n\n--Neen, hij is dood.\n\nDe jonge recruut hief eensklaps zijn hoofd, met het roode mutsje, op,\nkeek Maximoff strak aan, daarna mij, ging toen weer liggen en wikkelde\nzich in zijn mantel.\n\n--Ziet gij wel? Hij heeft niet ongestraft den dood naast zich gezien,\ntoen ik hem wakker maakte in het park, zeide Antonoff.\n\n--Onzin, zeide Shdanoff en keerde den glimmenden boomstam om.\n\nAllen zwegen.\n\nTe midden der algemeene stilte hoorde men achter ons, in de richting\nvan het kamp, een schot. Onze tamboers meldden zich en sloegen een\nroffel. Toen het laatste geroffel was weggestorven, stond Shdanoff het\neerst op en nam zijne muts af. Wij volgden allen zijn voorbeeld.\n\nIn de onpeilbare duisternis van den nacht steeg een harmonieus koor\nvan mannenstemmen op: \xc2\xbbOnze Vader, die in de hemelen zijt, Uw naam\nworde geheiligd, Uw koninkrijk kome, Uw wil geschiede gelijk in den\nhemel als ook op de aarde; geef ons heden ons dagelijksch brood, en\nvergeef ons onze schulden, gelijk ook wij vergeven onze schuldenaren,\nen leid ons niet in verzoeking, maar verlos ons van den booze. Amen!"\n\n       *       *       *       *       *\n\n--Op dezelfde manier werd bij ons, in 1845, een der onzen verminkt,\nzeide Antonoff, toen wij, na onze mutsen weer opgezet te hebben,\nopnieuw om het vuur gingen liggen. Wij namen hem toen mee op een van\nonze stukken. Herinnert gij u, \'t was Schefftschenko, Shdanoff? Wij\nlieten hem eindelijk onder een boom liggen.\n\nOp dit oogenblik kwam een infanterist, met groote bakkebaarden en een\nlangen knevel, het geweer op schouder en den ransel op den rug, naar\nons vuur toestappen.\n\n--Met uw verlof, landsman. Een beetje vuur om mijn pijp aan te steken,\nzeide hij.\n\n--Ga uw gang; aan vuur mankeert het hier niet, merkte Tschikine op.\n\n--Gij spraakt zeker van Dargi? vroeg de soldaat aan Antonoff.\n\n--Van den veldtocht van 1845, bij Dargi, antwoordde Antonoff.\n\nDe soldaat schudde het hoofd, kneep zijn oogen dicht en hurkte naast\nons neer.\n\n--Ja, ja, daar is toen heel wat gebeurd, zeide hij.\n\n--En waarom liet gij hem liggen? vroeg ik aan Antonoff.\n\n--Het deed hem te zeer in zijn buik. Zoolang wij stilhielden, ging het\nnog, maar wij waren nauwelijks op weg, of hij begon te schreeuwen.\nHij smeekte ons, hem in Godsnaam daar te laten, maar wij hadden toch\nmedelijden met hem. En dan, _hij_ zat ons te nauw op de hielen; alleen\nvan ons stuk schoot _hij_ drie man en een officier dood; we konden\nonze batterij niet dan met de grootste moeite redden. Alles kwam ook\nop eens. Wij waren bang, dat wij het stuk zouden verliezen. En een\nmodder!\n\n--De ergste plaats, merkte de soldaat op, was aan den voet van den\nIndischen Berg.\n\n--Welnu, juist daar werd hij hoe langer hoe erger. Toen overlegden wij\nmet Anoschenka--een ouden brigadier--dat hij toch niet in het leven\nzou blijven, en hijzelf smeekte ons opnieuw dat wij hem in Godsnaam\nachter zouden laten. Laten wij hem hier dan maar neerleggen! Dat deden\nwij. Er stond op die plaats een groote boom. Wij namen eenige geweekte\nbeschuiten, die Shdanoff bij zich had, en legden die naast den\ngewonde. Wij zetten hem met den rug tegen den boom, deden hem een\nschoon hemd aan, namen afscheid van hem en lieten hem aan zijn lot\nover.\n\n--Was het een goed soldaat?\n\n--Een tamelijk goed soldaat, zeide Shdanoff.\n\n--Wat er met hem gebeurd is, God weet het! vervolgde Antonoff. Er\nzijn daar veel van de onzen gebleven.\n\n--Bij Dargi? vroeg de infanterist, terwijl hij opstond en zijne pijp\nuitklopte.\n\nHij deed opnieuw zijn oogen dicht en zeide hoofdschuddend:\n\n--Ja, ja, daar is toen heel wat gebeurd!\n\nMet die woorden ging hij heen.\n\n--Zijn er nog veel over, bij onze batterij, die den slag bij Dargi\nhebben meegemaakt? vroeg ik.\n\n--Veel? Shdanoff, ik, Patsan, die nu met verlof is, en vijf of zes\nanderen, meer niet.\n\n--Zeg eens, onze Patsan houdt het uit, zeide Tschikine, terwijl hij\nzijn beenen uitstak en met zijn hoofd tegen een boomstronk leunde. Me\ndunkt dat hij nu bijna een jaar weg is.\n\n--En gij, hebt gij wel eens een jaar verlof gehad? vroeg ik aan\nShdanoff.\n\n--Neen nooit, antwoordde hij met tegenzin.\n\n--\'t Is wel prettig naar zijn land terug te keeren als men wat heeft,\nof als men kan werken, zeide Antonoff, dan is iedereen thuis tevreden\nover je.--Maar aan den anderen kant, waarvoor zou men terugkeeren,\nals men slechts twee broeders heeft? ze hebben zelf moeite om rond\nte komen, laat staan dan een soldaat den kost te geven. Men kan niet\nveel meer uitvoeren, als men vijf en twintig jaar gediend heeft.\nEn bovendien, ik weet niet eens, of zij nog wel in leven zijn.\n\n--Hebt gij hun dan nooit geschreven?\n\n--Welzeker! Ik heb hun twee brieven gestuurd, maar nooit antwoord\ngekregen. Of zij zijn dood, of zij hebben het zoo arm, dat zij geen\ntijd hebben aan schrijven te denken. Waar moet ik dan heen?\n\n--Is dat lang geleden dat gij hun geschreven hebt?\n\n--Toen wij van Dargi terugkwamen, heb ik den laatsten brief\ngeschreven. Zing eens het lied van den kleinen berk, zeide Shdanoff\ntot Antonoff, die met de ellebogen op de knie\xc3\xabn zat te neuri\xc3\xabn.\n\nAntonoff zong \xc2\xbbDe kleine Berk."\n\n--\'t Is het lievelingslied van Shdanoff, zeide Tschikine, terwijl hij\nmij aan de mouw trok.--Telkens als Antonoff het zingt, gaat de oude er\nvan schreien.\n\nShdanoff zat eerst volslagen onbeweeglijk, de oogen op het vuur\ngevestigd; zijn gezicht, verlicht door het rosse schijnsel, zag er\nbuitengewoon droefgeestig uit, toen begon het op zij van zijn oogen\ntot aan zijn ooren te trillen; eindelijk stond hij op, spreidde zijn\nmantel op den grond uit en ging van het vuur af, in de schaduw liggen.\nKwam het omdat hij lag te woelen in afwachting van den slaap, was het\nde invloed van het treurige weer en de gedachte aan den dood van\nWelentschuk?... zooveel is zeker, dat het mij voorkwam dat hij weende.\n\nHet onderste deel van den boomstam, die verkoold was, flikkerde van\ntijd tot tijd op en verlichtte de gestalte van Antonoff, met zijn\ngrijzen knevel, zijn rood gezicht en de ridderorden op zijn mantel,\nde laarzen van een ander, een paar hoofden en een rug. Nog steeds\ndruppelde de trieste nevel neer, dezelfde muffe lucht van rook en\nvochtigheid drong mij nog in den neus. Hier en daar glinsterden nog\nsteeds de lichte stippen van vuren, die langzaam uitgingen. En te\nmidden van die algemeene stilte klonk het droefgeestige liedje van\nAntonoff weg. Toen het ophield, scheen het beantwoord te worden door\nhet geluid van de zwakke nachtelijke beweging in het kamp, het\ngesnork, het gekletter van de geweren der schildwachten, en zwak\ngefluister.\n\n--Twee mannen voor de wacht, Makatjuk en Shdanoff! riep Maximoff.\n\nAntonoff zweeg. Shdanoff stond op, zuchtte diep, stapte over den\nboomstam en richtte zich naar de kanonnen.\n\n15 Juni 1855\n\n\n\n\nEENE ONTMOETING TE VELDE MET EEN MOSKOUSCHEN BEKENDE.\n\n(_Uit de Kaukasische aanteekeningen van vorst Nechljudoff._)\n\n\nWij stonden te velde. De strijd liep ten eind, we hadden de kapping\nin \'t bosch bewerkstelligd en verwachtten elken dag van den staf het\nbevel tot terugkeer naar de vesting. Onze divisie batterijstukken\nstond aan de helling van een steilen bergrug, begrensd door de\nlieflijke bergbeek Metschik, en had in opdracht de voor ons\nuitgestrekte vlakte te beschieten. Op deze schilderachtige vlakte\nvertoonden zich, buiten bereik van ons schot, hier en daar, vooral \'s\navonds, groepen bereden bergbewoners, niet met vijandige bedoelingen,\nmaar louter uit nieuwsgierigheid naderbij stroomend, om \'t Russische\nleger te bekijken. \'t Was een heldere, stille, frissche avond, zooals\ngewoonlijk de Decemberavonden zijn in den Kaukasus; de zon was links\nachter de steile uitloopers van het gebergte weggezonken, en wierp\nhaar rozige stralen op de tenthutten, die over den berg verstrooid\nlagen, op de heen en weer loopende troepjes soldaten, en op onze beide\nkanonnen, die, plomp, als met uitgerekte halzen, onbeweeglijk, twee\nschreden voor ons op een aarden batterij stonden. In de heldere\navondlucht was het infanterie-piket, dat op den heuvel links van\nons verstrooid lag met zijn aan rotten staande geweren, de gedaante\nvan den schildwacht, een groep soldaten in den rook van het hoog\nopgestapelde wachtvuur duidelijk te zien. Rechts en links schemerden\nter halver hoogte op den berg op de zwarten, platgetreden grond de\nwitte tenten en achter de tenten, de donkere, ontbladerde stammen van\nhet plataanbosch, waarin onophoudelijk bijlslagen klonken, wachtvuren\nknetterden en de gevelde stammen krakend neerstorten. Een blauwachtige\ndamp steeg van alle zijden in kolommen omhoog naar den diepblauwen\nwinterhemel. Bij de tenten en omlaag bij den oever van de beek\ntrokken onder paardengetrappel en gehinnik de Kozakkendragonders\nen artilleristen voorbij, die hun paarden waren wezen drenken. Het\nbegon te vriezen; ieder geluid was zeer duidelijk waarneembaar en\nhet oog zag in de zuivere, heldere lucht heel ver weg in de vlakte.\nDe vijandelijke troepjes, die nu niet meer de nieuwsgierigheid der\nsoldaten opwekten, reden rustig over de helgele stoppels der\nma\xc3\xafsvelden; hier en daar schemerden achter de boomen de hooge zuilen\nder kerkhoven en de rookkolommen uit de aoels. Onze hut stond op een\nhoog en droog plekje dicht bij de kanonnen en het uitzicht was er\nbijzonder ver. Naast de tent, vlak bij de batterij, hadden we op een\nschoon plekje een houtblokkenspel ingericht. Gedienstige soldaten\nhadden hier gevlochten banken en een tafeltje gemaakt. Om al deze\ngemakken kwamen onze kameraden van de artillerie en eenige heeren van\nde infanterie \'s avonds gaarne naar onze batterij en ze noemde dit\nplekje de \xc2\xbbclub."\n\nHet was een prachtige avond. De beste spelers waren bijeen en we\nwierpen met de houtblokjes. Ik, vaandrig D. en luitenant O. hadden\ntwee partijen achtereen verspeeld en tot algemeene pret en gelach\nvan de toekijkende officieren en van de soldaten en oppassers, die\nvanuit hun tenten toekeken, hadden we de winners tweemaal op onzen\nrug van het eene einde naar het andere gedragen. Bijzonder grappig was\nhet, hoe de kolossale, dikke stafkapitein Sch. kuchend en opgeruimd\nglimlachend, met zijn beenen over den grond sleepend, op den kleinen,\nteeren luitenant O. reed. Het was echter al laat geworden. De\noppassers brachten voor ons zessen drie glazen thee zonder voet. Wij\nbraken het spel op en gingen naar de gevlochten banken. Daar stond een\nons onbekende man van middelbare grootte met kromme beenen; hij droeg\neen pels zonder jas er over en een muts van schapenvacht met lang\nafhangend, wit haar. Toen wij dichtbij gekomen waren, nam hij een paar\nmaal aarzelend zijn muts af en zette ze weer op, onderwijl maakte hij\ntelkens aanstalten om op ons toe te komen en bleef toch telkens weer\nstaan. Daar de onbekende echter wel zag, dat hij niet meer onopgemerkt\nkon blijven, nam hij zijn muts af, liep in een boog om ons heen en\ntrad op den stafkapitein Sch. toe.\n\n--Wel, Guscantini! Hoe maak je het, ouwe jongen? zei Sch. opgeruimd\ntot hem, nog lachend om zijn rit.\n\nGuscantini, zooals hij hem genoemd had, zette dadelijk zijn muts op\nen maakte een beweging alsof hij de handen in de zakken van zijn pels\nwilde steken; maar aan de naar mij toegekeerde zijde zat er geen zak\nen zijn kleine roode hand bleef links hangen. Ik had wel eens willen\nweten, wat dit wel voor een mensch was (een jonker of een gedegradeerd\nofficier) en zonder te bemerken dat mijn blik (de blik van een hem\nonbekend officier) hem verlegen maakte, nam ik zijn kleeding en zijn\nuiterlijk nauwkeurig op. Hij kon zoowat dertig jaar zijn. Zijn grauwe,\nronde oogjes keken ietwat slaperig, maar tegelijk toch ook onrustig\nonder de vuile, witte schapenvacht van zijn muts uit, die over zijn\nvoorhoofd hing. De dikke, onregelmatige neus tusschen de ingevallen\nwangen verried een ziekelijke, onnatuurlijke magerheid; de lippen,\nzeer spaarzaam bedekt door een dunnen, slappen, leelijken knevel,\nbewogen onophoudelijk onrustig, als wilden zij nu eens deze, dan\nweer een andere uitdrukking aannemen. Maar er was iets onvoltooids\nin iedere uitdrukking--overheerschend bleef in zijn trekken een\nuitdrukking van angst en gejaagdheid. Zijn magere, geaderde hals was\nmet een groenzijden doek omwonden, die onder zijn pels verborgen was.\nDe pels zelf was versleten en hem te kort, aan den kraag en op de\nplaats, waar de zakken moesten zijn, afgezet met hondenvel; zijn\npantalon was geruit en aschgrauw, zijn laarzen hadden korte, niet\nzwartgemaakte soldatenschachten.\n\n--Dek u, als \'t u belieft, zeide ik tot hem, toen hij weer, met een\nschuwen blik naar mij, de muts afnam.\n\nHij boog met een uitdrukking van dankbaarheid, zette zijn muts op,\nhaalde een vuilen katoenen tabakszak voor den dag en begon een sigaret\nte draaien.\n\nIk was zelf nog kort geleden jonker geweest, een oude jonker, die niet\nmeer deugde om jongere kameraden opgewekt kleine diensten te bewijzen,\nen een jonker zonder vermogen. Ik wist dus zeer goed hoe groot de\nmoreele druk is, waarin men leeft in zulk een positie, vooral als\nmen niet jong meer is en door eigenliefde beheerscht wordt; ik had\nmedelijden met ieder, die zich in een dergelijke positie bevond,\nen gaf me moeite zijn karakter, de mate en de richting van zijne\ngeestelijke vermogens te bepalen om daarnaar de mate van zijn moreel\nlijden te beoordeelen. Deze jonker of gedegradeerde officier leek me,\nafgaande op zijn onrustigen blik en de opzettelijke, onophoudelijke\nwisseling van zijn gelaatsuitdrukking, die ik bij hem opgemerkt had,\neen zeer verstandig, uiterst zelfbewust en daarom ook uiterst\nbeklagenswaardig mensch.\n\nDe stafkapitein Sch. stelde ons voor nog een partijtje te spelen; de\nverliezende partij zou, behalve den verplichten rit, eenige flesschen\nrooden wijn en rum, wat suiker, kaneel en kruidnagels geven om een\nbowl te maken, wat in dezen winter door de groote koude op onze\nexpeditie zeer in de mode was. Guscantini, gelijk Sch. hem weer\nnoemde, werd uitgenoodigd van de partij te zijn; v\xc3\xb2\xc3\xb2r echter het\nspel begon, voerde hij blijkbaar een inwendigen strijd tusschen de\nvreugde, die hem deze uitnoodiging deed en een zekeren angst; hij\nnam stafkapitein Sch. ter zijde en fluisterde hem iets in \'t oor. De\ngoedmoedige stafkapitein klopte hem met zijn vleezige, groote hand op\nden schouder en antwoordde luid:--Dat doet er niets toe, vadertje, ik\nvertrouw je.\n\nToen het spel ten einde was, en de partij, waartoe de onbekende\nsubalterne behoorde, gewonnen had en hij nu op een van onze\nofficieren, den vaandrig D. moest rijden, kreeg deze een kleur, ging\nnaar het bankje en bood den subaltern een sigaret als losgeld. Terwijl\nde warme wijn klaargemaakt werd en in de tent van den oppasser de\ndrukke bezigheid van Nikita vernomen werd, die iemand om kaneel en\nkruidnagels uitgestuurd had en wiens rug het vuile tentdek nu eens\nher- dan weer derwaarts schoof, namen wij met ons zevenen plaats op\nhet bankje, dronken om beurten thee uit de drie glazen, keken naar de\nvlakte v\xc3\xb2\xc3\xb2r ons, die zich juist in schemering ging hullen en keuvelden\nen schertsten over de wisselvalligheden van het spel. De onbekende in\nzijn pels nam geen deel aan het gesprek, weigerde hardnekkig de thee,\ndie ik hem meermalen aanbood, draaide, terwijl hij op Tartaarsche\nwijze op den grond zat, van fijn gesponnen tabak de eene sigaret na\nde andere, en rookte ze op, niet zoozeer omdat hem dat genot gaf, als\nwel, zooals gemakkelijk aan hem te zien was, om zich het air te geven\nvan iemand, die ergens mee bezig is. Toen er sprake van was, dat\nwellicht den volgenden dag de terugtocht zonder gevecht zou plaats\nhebben, richtte hij zich op zijn knie op en zeide, zich alleen tot\nstafkapitein Sch. wendende, dat hij bij den adjudant in huis was en\ndat hij zelf het bevel voor den terugtocht voor den volgenden dag\ngeschreven had. Wij zwegen allen terwijl hij sprak en ofschoon hij\nduidelijk zijn schuchterheid verried, noopten wij hem, deze, ons\nvreemdklinkende, mededeeling nog eens te herhalen. Hij herhaalde wat\nhij gezegd had, doch voegde erbij, dat hij bij den adjudant _geweest\nwas_, met wien hij _samengewoond had_ en dat hij daar _gezeten_ had,\ntoen men juist het bevel bracht.\n\n--Ziet ge, als ge niet liegt, vadertje, dan moet ik naar mijn\nkompagnie gaan en bevelen geven voor morgen, zeide kapitein Sch.\n\n--Neen... Waarom ook... Hoe kan men... Ik heb zeker... begon de\nsubalterne, maar hij zweeg weldra, scheen van plan den beleedigde te\nspelen, trok onnatuurlijke rimpels in zijn voorhoofd, bromde iets in\nzijn baard en begon weer een sigaret te maken. Maar er was niet genoeg\nfijne tabak meer in zijn katoenen zakje en daarom vroeg hij Sch. om\nhem een _sigaret te leenen_. We zetten het eentonige gesprek over den\noorlog, dat ieder kent, die wel eens aan een veldtocht deelgenomen\nheeft, tamelijk lang voort, beklaagden ons allen in dezelfde termen\nover de verveling en den langen duur van den tocht, oordeelden allen\nop dezelfden wijze over de chefs, prezen voor de zooveelste maal\ndezen, betreurden genen kameraad, gaven onze verwondering te kennen,\ndat deze zooveel gewonnen, gene zooveel verloren had, enz. enz.\n\n--Zie je, vadertje, onze adjudant, die heeft pech gehad, duchtig pech\ngehad! zei stafkapitein Sch.--Bij den staf won hij altijd. Met wien\nhij ook speelde, altijd won hij en nu verliest hij al twee maanden aan\n\xc3\xa8\xc3\xa8n stuk. Deze veldtocht heeft hem weinig geluk aangebracht. Ik geloof\ndat hij al 2000 roebel verloren heeft, en voor 500 roebel waarde aan\nvoorwerpen, het tapijt, dat hij Muschine afgewonnen had, de pistolen\nvan Nikita, het gouden horloge van Ssada, dat Morinzeff hem gegeven\nhad--alles is hij kwijt.\n\n--Eerlijk verdiend! zeide luitenant O., hij heeft al de anderen\nongenadig geplukt. Het was geen spelen met hem.\n\n--Eerst heeft hij ze allen geplukt, en nu is hij in de lucht\ngevlogen--zei kapitein Sch. met zijn prettigen lach. Guskoff woont bij\nhem in, en dien had hij ook bijna verspeeld, waarachtig! Is het niet\nwaar, vadertje? zei hij zich tot Guskoff wendende.\n\nGuskoff lachte. Zijn lach was treurig en smartelijk en gaf zijn gelaat\neen heel andere uitdrukking. Bij het zien daarvan was het mij, alsof\nik dezen man vroeger reeds gekend en ontmoet had, en ook kwam zijn\neigenlijke naam, Guskoff, me bekend voor. Maar hoe en waar ik hem\ngekend had, en waar ik hem aangetroffen kon hebben, dat kon ik me\nabsoluut niet te binnen brengen.\n\n--Ja, zei Guskoff en hief daarbij telkens den vinger naar zijn\nknevel, liet haar echter weer zinken, zonder hem aan te raken;--Pavel\nDmitrijewitsch heeft in dezen veldtocht geen geluk gehad, zulk\neen _veine de malheur_,[23] voegde hij er met ietwat moeielijke,\nmaar zuiver Fransche uitspraak bij, en daarbij kreeg ik weer dat\ngevoel, hem vroeger reeds ergens gezien te hebben.--Ik ken Pavel\nDmitrijewitsch heel goed, hij vertrouwt mij alles toe, ging hij voort.\nWij zijn oude kennissen, d. w. z., hij houdt van me, voegde hij er\nbij, blijkbaar verschrokken over zijn al te stoute bewering, dat hij\neen oude kennis van den adjudant was. Pavel Dmitrijewitsch speelt\nvoortreffelijk en--\'t is wel merkwaardig wat hem nu overkomt--nu is\nhij heelemaal buiten zichzelf, _la chance a tourn\xc3\xa9_,[24] voegde hij\ner, voornamelijk tot mij sprekende, aan toe.\n\n[23] hardnekkig ongeluk.\n\n[24] de kans is gekeerd.\n\nWe hadden Guskoff in het begin met hoffelijke opmerkzaamheid\naangehoord, maar toen hij ook nog dit Fransche zinnetje gezegd had,\nkeerden wij ons onwillekeurig van hem af.\n\n--Ik heb duizendmaal met hem gespeeld en u zult me toch moeten\ntoegeven dat het vreemd is, zei de luitenant met een bijzonderen\nnadruk op dat woordje _vreemd_, dat ik niet \xc3\xa8\xc3\xa8nmaal van hem gewonnen\nheb, geen cent. Waarom win ik wel van anderen?\n\n--Pavel Dmitrijewitsch speelt voortreffelijk, ik ken hem al lang,\nzeide ik. Ik kende den adjudant inderdaad reeds sedert jaren en had\nhem vaak gadegeslagen bij zijn spel, dat voor de middelen van een\nofficier bepaald hoog genoemd kon worden, en was altijd verrukt\ngeweest over zijn mooi, een weinig somber en steeds onbewogen gelaat,\nzijn gerekte, klein-Russische uitspraak, zijn mooie uitrusting en\npaarden, zijn afgemeten, zuid-Russische ridderlijkheid en vooral over\nzijn kunst om mooi, helder, begrijpelijk en opgewekt te spelen.\nMenigmaal--ik erken het berouwvol--werd ik, wanneer ik naar zijn\nvolle, witte handen met den brillantenring aan den wijsvinger keek,\ndie mij slag na slag afwonnen, woedend op dien ring, op die witte\nhanden en op de heele persoonlijkheid van den adjudant en dan kwamen\nbooze vermoedens tegen hem in mij op; maar wanneer ik daar dan in\nkoele bloede over nadacht, kwam ik toch tot de overtuiging dat hij\neenvoudig een beter speler was dan al de anderen, waarmee hij speelde.\nAls men zijn algemeene beschouwingen over het spel hoorde, dat men\nbijv. nooit een paroli moest weigeren, hoe men van een kleinen inzet\nmoest overgaan tot een grooteren, in welke gevallen men moest passen,\ndat een eerste spelregel was alleen met baar geld te spelen, enz. enz.\ndan wordt het een mensch steeds duidelijker, dat hij alleen daarom\nsteeds aan de winnende hand was, omdat hij behendiger en koelbloediger\nwas, dan wij allen. En nu bleek dat deze terughoudende speler, die zoo\nzeker van zichzelf was, gedurende den veldtocht alles verloren had tot\nop den laatsten stuiver, en niet alleen geld, maar ook stukken van\nzijn uitrusting, wat voor een officier wel een uiterste is.\n\n--Ik heb altijd verduiveld veel pech als ik met hem speel, ging\nluitenant O. voort, en ik heb me zelven al beloofd, niet meer met hem\nte spelen.\n\n--Wat zijt gij toch een rare drommel, vadertje, zeide Sch. en\nknipoogde naar mij, terwijl hij mij toeknikte en zich tot O. richtte.\nGe hebt 300 roebel verloren, niet waar, zooveel was het immers?\n\n--Meer, zei de luitenant vol ergernis.\n\n--En nu is u een licht opgegaan, maar te laat, vadertje! Iedereen weet\nimmers al lang dat hij de valsche speler van ons regiment is, zei\nSch.; hij kon zich haast niet houden van het lachen en was uiterst\ntevreden over zijn inval.--Daar staat Guskoff voor je, die prepareert\nde kaarten voor hem. Daarom zijn ze zulke dikke vrienden, vadertje. En\nstafkapitein Sch. lachte zoo hartelijk, dat zijn heele lichaam schudde\nen hij van zijn glas warmen wijn morste, dat hij juist in de hand\nhield. Er kwam een kleur op Guskoff\'s geel, vermagerd gelaat, hij\nbeproefde meermalen den mond open te doen, hief zijn vinger op naar\nzijn knevel en liet hem weer zakken naar de plaats, waar andere\nmenschen hun zakken hebben, stond op en ging weer zitten en zei\neindelijk met een vreemde stem tot Sch.:--Dat gaat te ver voor een\ngrap, Nikolai Iwanitsch. U zegt hier zulke dingen, waar menschen bij\nzijn, die mij niet kennen, en die me in een tot op den draad versleten\npelsjas zien, omdat... zijn stem stokte en weer gingen zijn kleine,\nroode handen met de vuile nagels van de pels naar zijn gezicht en\nstreken over zijn knevel, zijn haren en zijn neus, of wreven zijn\noogen of krabden zonder eenige noodzakelijkheid aan zijn kin.\n\n--Daar valt toch verder niet over te praten, we weten het immers\nallemaal, vadertje! ging Sch. voort, inwendig uiterst tevreden met\nzijn scherts en zonder in \'t minste erg te hebben op Guskoff\'s\nopwinding. Guskoff zei fluisterend nog een paar woorden, ging met den\nrechterelleboog op de linkerknie zitten, keek in deze onnatuurlijke\nhouding Sch. aan en trok een gezicht alsof hij verachtelijk\nglimlachte.\n\n--Neen, zei ik innerlijk overtuigd--toen ik dit lachen zag--ik heb hem\nniet alleen ergens gezien, maar ook met hem gesproken.\n\n--We hebben elkander al eens vroeger ontmoet, zeide ik tot hem, toen\nSch.\'s gelach begon te verstommen onder den indruk van het algemeene\nstilzwijgen. Guskoff\'s veranderlijk gelaat helderde plotseling op en\nzijn oogen vestigden zich voor het eerst met een zielsgelukkige\nuitdrukking op me.\n\n--Zeker, ik heb u aanstonds herkend, begon hij in \'t Fransch. In het\njaar 48 had ik vrij dikwijls het genoegen u in Moskou te ontmoeten bij\nmijn zuster Iwaschina.\n\nIk verontschuldigde mij dat ik hem in deze dracht en in deze nieuwe\nkleeding niet dadelijk herkend had. Hij stond op, trad op mij toe,\ndrukte met zijn klamme hand aarzelend en zwakjes de mijne en ging\nnaast mij zitten. In plaats van mij aan te zien, hij was immers\nzoo blij mij weer te zien, zag hij met een onbehagelijk blufferige\nuitdrukking den kring der officieren rond. Was het omdat ik in hem den\nman herkend had, dien ik eenige jaren geleden in zwarten rok in een\nsalon ontmoet had? was het omdat hij zich door deze herkenning opeens\nin zijn eigen achting voelde stijgen?--zooveel is zeker, dat, naar het\nmij toescheen, eensklaps zijn gelaat, zijn bewegingen zelfs veranderd\nwaren: zij toonden nu een opgewekten geest, kinderlijke ingenomenheid\nmet zichzelf en een zekere minachtende nonchalance, zoodat mijn oude\nkennis--ik moet het eerlijk bekennen--in weerwil zijner jammerlijke\npositie mij nu geen medelijden meer inboezemde, maar veeleer een zeker\nvijandig gevoel.\n\nIk herinnerde mij nog levendig hoe ik hem voor het eerst ontmoet had.\nIn het jaar 48 bezocht ik, gedurende mijn verblijf te Moskou, vaak\nIwaschin, met wien ik samen opgegroeid en door banden van oude\nvriendschap verbonden was. Zijn vrouw was een aangename gastvrouw, een\nbeminnelijke vrouw, zooals men pleegt te zeggen, maar die mij nooit\naangestaan had.... In den winter, dat ik bij hen verkeerde, sprak zij\nvaak met kwalijk verborgen trots van hare broeder, die kort geleden\nzijn studie be\xc3\xabindigd had en die, volgens haar, een der meest\nbeschaafde en in de deftige Petersburgsche kringen meest geziene\njonge mannen was. Daar ik Guskoff\'s vader, die zeer rijk was en een\naanzienlijke positie bekleedde, kende van hooren zeggen, en daar\nik de levensbeschouwing van zijn zuster kende, kwam ik den jongen\nGuskoff met een zeker vooroordeel te gemoet. Op een avond, toen ik\nbij Iwaschin op bezoek was, ontmoette ik bij hem een jongmensch van\nmiddelbare grootte, die naar het uiterlijk een zeer aangenamen indruk\nmaakte, in zwarten rok, wit vest en lichte das, en dien de gastheer\nverzuimde aan mij voor te stellen. De jonge man, die blijkbaar gereed\nstond om naar een bal te gaan, stond met zijn hoed in de hand voor\nIwaschin en redetwistte opgewonden, maar toch hoffelijk met hem\nover een onzer gemeenschappelijke kennissen, die zich toentertijd\nonderscheiden had in den Hongaarschen veldtocht. Hij was van oordeel\ndat deze kennis volstrekt geen held was en niet voor oorlog geschapen,\nzooals men van hem beweerde, doch eenvoudig een verstandig en\nbeschaafd man. Ik herinner me dat ik in deze diskussie partij vatte\ntegen Guskoff, en ik liet me meesleepen hem zelfs te bewijzen dat\nverstand en beschaving steeds omgekeerd evenredig waren aan dapperheid\nen ik herinner me hoe Guskoff mij op beminnelijke en verstandige\nmanier uiteenzette, dat dapperheid een noodwendig uitvloeisel van\nverstand en van een zekeren graad van geestelijke ontwikkeling was,\nen dat ik hem dit, wijl ik mij zelf voor een verstandig en beschaafd\nmensch hield, niet anders dan toegeven kon! Ik herinner me dat mevrouw\nIwaschin mij aan \'t einde van ons gesprek aan haar broeder voorstelde\nen hij mij met een neerbuigend glimlachje de hand reikte, waarvan hij\nden gelen handschoen eerst half af getrokken had en dat hij mij even\nzwak en aarzelend de hand drukte als nu. Hoewel ik tegen hem ingenomen\nwas, moest ik toenmaals Guskoff recht laten wedervaren en zijn zuster\ntoegeven, dat hij werkelijk een verstandig en beminnelijk jongmensch\nwas, dat in de voorname wereld wel succes moest hebben.\n\nHij was buitengewoon net en sierlijk gekleed, jong, had kalme,\nbescheiden manieren en een buitengewoon jeugdig, haast kinderlijk\nvoorkomen, om der wille waarvan men onwillekeurig de uitdrukking van\nzelfingenomenheid en den wensch, anderen zijn meerderheid te doen\ngevoelen, welke op zijn slim gelaat en vooral in den stereotiepen\nglimlach duidelijk merkbaar was, gaarne over \'t hoofd zag. Men wist\nelkaar te vertellen, dat hij dezen winter veel succes gehad had bij\nde Moskousche dames. Daar ik hem niet anders ontmoette dan bij zijn\nzuster, kon ik alleen uit de uitdrukking van geluk en tevredenheid,\ndie voortdurend sprak uit zijn jeugdig voorkomen en uit zijn soms\nwel wat onbescheiden verhalen opmaken in hoeverre dit beweren\ngerechtvaardigd was. We ontmoetten elkaar wel zes maal en spraken\ntamelijk veel met elkaar, of beter gezegd, hij sprak meestal Fransch\nop voortreffelijke wijze, in goed gekozen, bloemrijken bewoordingen\nen had er slag van anderen op aangename, beleefde manier in de rede\nte vallen. Hij onderhield zich vrijwel met iedereen, ook met mij,\ntamelijk uit de hoogte; en, gelijk steeds in den omgang met menschen,\nwier optreden wijst dat het voor hen vaststaat dat ze met mij uit de\nhoogte verkeeren kunnen, en die ik niet van meer nabij ken, voelde ik\nook nu, dat hij in dit opzicht volkomen in zijn recht was.\n\nNu, nu hij naast mij kwam zitten en mij de hand gaf, herkende ik heel\nduidelijk in hem diezelfde hoogmoedige uitdrukking van vroeger en het\nscheen mij toe alsof hij niet op heel eerlijke manier profiteerde\nvan zijn positie als ondergeschikte tegenover den officier, toen\nhij mij zoo losweg vroeg, wat ik al dien tijd uitgevoerd had en hoe\nik hierheen gekomen was. Hoewel ik op iedere vraag in het Russisch\nantwoordde, begon hij altijd weer in \'t Fransch; maar men kon merken\ndat hij het niet meer zoo vlot sprak als vroeger. Van zichzelf\nvertelde hij zoo terloops, dat hij na die ongelukkige, domme\ngeschiedenis (wat dat voor een geschiedenis was, weet ik niet en heeft\nhij mij ook nooit verteld) drie maanden in arrest gezeten had, toen\nwas hij naar het N-regiment in den Kaukasus gezonden en hij diende nu\nreeds drie jaar als gemeen soldaat in dit regiment.\n\n--Ge kunt niet gelooven, zei hij in \'t Fransch tot me, wat ik in dit\nregiment al niet heb moeten verduren van de officieren! Het is een\ngeluk voor me, dat ik den adjudant, over wien we daareven spraken, nog\nvan vroeger kende; hij is een goed mensch, werkelijk, zei hij op zijn\nhoffelijksten toon--ik woon bij hem in en voor mij is dat ten minste\neen kleine verlichting. _Oui, mon cher, les jours se suivent, mais ne\nse ressemblent pas_,[25] voegde hij er aan toe, maar stokte, kreeg een\nkleur en stond op, want hij bemerkte, dat de adjudant, over wien we\nspraken, op ons toekwam.\n\n[25] Ja, m\'n waarde, de dagen volgen elkaar op, maar gelijken niet op\nelkaar.\n\n--Wat een vreugde, een mensch te ontmoeten als gij! zei Guskoff nog\nfluisterend tot mij en ging heen, ik heb nog veel, heel veel met u te\nbepraten.\n\nIk zeide, dat het me zeer verheugde, maar ik moet erkennen dat Guskoff\nme in werkelijkheid een zeer onsympathiek, drukkend medelijden\ninboezemde. Ik had een gevoel dat ik me, met hem onder vier oogen,\nzeer onbehagelijk zou gevoelen, doch ik wilde gaarne velerlei van hem\nvernemen, vooral hoe het kwam dat hij, in weerwil van den rijkdom van\nzijn vader, in armoedige omstandigheden leefde, gelijk op te maken was\nuit zijn kleeding en zijn optreden. De adjudant begroette ons allen,\nalleen Guskoff niet en ging naast mij zitten op de plaats, waar even\nte voren de gedegradeerde zat. Hoewel nog steeds een bedaarde,\nlangzame en gelijkmoedige speler en een vermogend man, was Pavel\nDmitrijewitsch toch een heel ander mensch geworden, dan zooals ik hem\ngekend had in de beste dagen van zijn spel; hij scheen aldoor haast te\nhebben en liet zijn blikken onrustig rondzweven en er verliepen geen\nvijf minuten of hij, die anders altijd weigerde te spelen, sloeg\nluitenant O. een partijtje bank voor. Luitenant O. weigerde onder\nvoorwendsel dat de dienst hem geheel in beslag nam, in werkelijkheid\nechter omdat hij wist hoe weinig geld en goud Pavel Dmitrijewitsch nog\nmaar had en hij het niet verstandig achtte, zijn driehonderd roebel op\n\'t spel te zetten tegen de honderd of misschien nog minder, die hij\nkon winnen.\n\n--Zeg eens, Pavel Dmitrijewitsch, begon de luitenant, die blijkbaar\neen herhaling van het verzoek wilde voorkomen, is het waar wat er\ngezegd wordt, dat we morgen uit zullen rukken?\n\n--Ik weet het niet, antwoordde Pavel Dmitrijewitsch, er is slechts\neen order gekomen, dat we ons gereed zouden houden. Maar werkelijk,\nhet was beter als wij een partijtje speelden, ik verpand u mijn\nKabardiner.\n\n--Neen, het is nu al...\n\n--Den grauwen dan, als het niet anders kan, of, als het u liever is,\nom geld. Nu?...\n\n--Nu ja... Ik zou wel willen. U moet niet gelooven... begon de\nluitenant, aldus zijn eigen twijfel beantwoordende.--Maar morgen\nhebben we misschien een overrompeling of een marsch en daarom is het\nbeter nu uit te slapen.\n\nDe adjudant stond op en liep met de handen in den zak op het ontruimde\nplekje heen en weer. Zijn gezicht nam weer de gewone koele, min of\nmeer trotsche uitdrukking aan, die ik zoo gaarne in hem zag.\n\n--Wilt u niet een glaasje warmen wijn? vroeg ik hem.\n\n--Gaarne! En hij kwam naar mij toe, doch Guskoff nam mij snel het glas\nuit de hand en bracht het den adjudant; daarbij deed hij zijn best hem\nniet aan te zien. Hij zag dus de lijn, die de tent samenhield niet,\nstruikelde daarover, liet het glas vallen en viel voorover.\n\n--Wat een hansworst! zei de adjudant, die reeds zijn hand naar het\nglas uitgestrekt had.\n\nAllen schoten in een luiden lach, Guskoff niet uitgezonderd, die\nonderwijl zijn magere knie, welke hij bij het vallen onmogelijk\nbezeerd kon hebben, met de eene hand wreef.\n\n--Zooals de beer den kluizenaar bediend heeft,[26] ging de adjudant\nvoort, zoo bedient hij mij iederen dag! Alle piketpaaltjes van de tent\nheeft hij al uitgerukt, hij struikelt altoos.\n\n[26] Zinspeling op een bekende fabel van Lafontaine.\n\nGuskoff verontschuldigde zich bij ons, zonder naar hem te luisteren en\nkeek mij met een bijna onmerkbaar, treurig glimlachje aan, waarmee hij\nte kennen scheen te geven dat ik de eenige was, die in staat was hem\nte begrijpen. Hij was beklagenswaardig en de adjudant, scheen om een\nof andere reden vertoornd tegen zijn tentgenoot en wilde hem bepaald\nniet met rust laten.\n\n--Nu, handig jongmensch, waar valt ge eigenlijk niet?\n\n--Wie zou ook niet struikelen over al die paaltjes, Pavel\nDmitrijewitsch, zei Guskoff, u is eergisteren zelf gestruikeld.\n\n--Ja, vadertje, ik ben geen ondergeschikte, van mij wordt geen\nhandigheid gevergd.\n\n--Hij mag loome voeten hebben, viel de stafkapitein bij, maar een\nondergeschikte moet kunnen springen...\n\n--Eigenaardige scherts!... zei Guskoff bijna fluisterend en sloeg de\noogen neer. De adjudant was blijkbaar niet goed geluimd tegen zijn\ntentgenoot. Hij luisterde gretig naar ieder zijner woorden.\n\n--Men zal hem weer in hinderlaag moeten zenden, zei hij zacht tot Sch.\nwendende en met een knipoogje op den ondergeschikte wijzend.\n\n--Daar zullen er weer tranen gestort worden, zei Sch. glimlachend.\nGuskoffs oogen waren niet meer op mij gericht, hij deed alsof hij\ntabak nam uit het zakje, waarin al lang niets meer was.\n\n--Houd u gereed een hinderlaag te betrekken, zei Sch. lachend. De\nboodschappers hebben heden bericht, dat er een aanval op het kamp\ngedaan zal worden en nu is het zaak vertrouwde luidjes uit te zenden.\n\nGuskoff glimlachte besluiteloos, als maakte hij zich gereed iets te\nzeggen en sloeg meermalen smeekende blikken op Sch.\n\n--Nu ja, ik ben al meermalen gegaan en ik zal weer gaan, als ik\ngezonden word, bracht hij stamelend uit.\n\n--Ge zult gezonden worden.\n\n--Dan zal ik gaan. Wat moet ik doen?\n\n--Wel, juist zooals in Argim waar ge van uw post weg geloopen zijt en\nuw geweer weggeworpen hebt... zei de adjudant, wendde zich toen van\nhem af en begon ons de orders voor den volgenden dag uiteen te zetten.\n\nInderdaad verwachtte men in den nacht een beschieting van het kamp\ndoor den vijand en voor den volgenden dag een of andere beweging. De\nadjudant praatte nog over allerlei algemeene dingen en sloeg toen,\nalsof hem dat bij toeval juist te binnen schoot, luitenant O. voor\neen spelletje te kaarten. Tegen verwachting was luitenant O. het daar\nvolkomen mee eens en ze gingen met Sch. en den vaandrig in de tent van\nden adjudant, die een groene speeltafel en kaarten had. De kapitein,\nde kommandant van onze afdeeling, ging in zijn tent slapen, ook de\nandere heeren gingen uit elkaar en ik bleef met Guskoff alleen. Ik had\nme niet vergist--inderdaad was het mij onbehagelijk te moede met hem\nonder vier oogen te zijn. Onwillekeurig stond ik op en begon langs\nde batterij op en neer te loopen. Guskoff liep zwijgend naast me en\nmaakte haastige en onrustige bewegingen om niet bij mij achter te\nblijven en me niet vooruit te loopen.\n\n--Ik stoor u toch niet? zeide hij met zachte, klagende stem.\n\nVoor zoover ik in de duisternis zijn gezicht kon zien, scheen het mij\ntoe nadenkend en treurig te zijn.\n\n--Niet in \'t minst, antwoordde ik, daar hij echter het gesprek niet\nbegon en ik niet wist, wat ik hem zou zeggen, bleven we een geruimen\ntijd zwijgend op en neer loopen.\n\nDe schemering had reeds plaats gemaakt voor de volslagen duisternis\nvan den nacht; boven de zwarte omtrekken der bergen vlamde de\nlucht soms helder op, boven onze hoofden fonkelden aan den blauwen\nwinterhemel kleine sterren, van alle zijden laaiden in rooden gloed\nde vlammen der rookende wachtvuren op, dicht voor ons schemerden de\ngrauwe tinten en de sombere, zwarte aarden wal onzer batterij door den\nnevel. Bij het dichtstbijzijnde wachtvuur, waarom heen onze oppassers\nzich lagen te warmen en zacht praatten, glansde van tijd tot tijd het\nbrons onzer zware kanonnen op de batterij en werd de gedaante van\nden schildwacht met zijn los omgeworpen mantel zichtbaar, die met\nafgemeten passen aan den voet van den aardwal op en neer wandelde.\n\n--Ge kunt u niet voorstellen, welk een genot het voor mij is, te\nspreken met een mensch als gij! zei Guskoff tot me, ofschoon hij nog\ngeen woord tot mij gezegd had.--Dat kan alleen hij begrijpen, die zich\neenmaal in mijn positie bevonden heeft.\n\nIk wist niet wat hem te antwoorden en dus zwegen we weer beiden,\nhoewel hij blijkbaar lust had zijn gemoed uit te storten en ik om hem\naan te hooren.\n\n--Waarom zijt ge... Waarom hebt ge moeten lijden? vroeg ik hem ten\nslotte, daar mij niets beters inviel om het gesprek te beginnen.\n\n--Hebt ge niets gehoord van die ongelukkige historie met Metenine?\n\n--Ja, het was een duel, geloof ik; ik heb er terloops over hooren\nspreken, antwoordde ik, ik ben al een heele poos in den Kaukasus.\n\n--Neen, geen duel; het is een domme, vreeselijke geschiedenis! Ik wil\nu alles vertellen, als ge het niet weet. Het was in hetzelfde jaar,\ndat ik u bij mijn zuster ontmoette, ik woonde toen te Petersburg. Ge\nmoet weten, ik had toen wat men noemt _une position dans le monde_[27]\nen een heel goede, om niet te zeggen een schitterende. _Mon p\xc3\xa8re me\ndonnait 10000 par an._[28] In het jaar 1849 werd me het uitzicht\ngeopend op een betrekking bij het gezantschap te Turijn: mijn oom\nvan moederszijde kon zeer veel voor mij doen en was daar steeds zeer\ngaarne toe bereid. Het is al lang geleden, _j\'\xc3\xa9tais re\xc3\xa7u dans la\nmeilleure soci\xc3\xa9t\xc3\xa9 de P\xc3\xa9tersbourg, je pouvais pr\xc3\xa9tendre_[29] op een\nprachtige partij. Ik had geleerd, wat wij allemaal leeren op school,\neen bijzondere ontwikkeling bezat ik dus niet, ik heb weliswaar later\nveel gelezen, _mais j\'avais surtout ce jargon du monde_,[30] ge weet\nwel; en hoe ik ook verder mocht zijn, ik gold, God weet waarom, voor\neen der voornaamste jongelui van Petersburg. Wat mij een bijzondere\npositie gaf in de openbare meening, _c\'est cette liaison avec Mme\nD._,[31] over wie in Petersburg veel gesproken werd; doch ik was\nnog heel jong en achtte toen niet veel op al die voordeelen. Ik\nwas eenvoudig jong en dom. Wat was meer noodig? Toentertijd had in\nPetersburg deze Metenine een reputatie... en Guskoff ging door me de\nheele geschiedenis van zijn ongeluk te verhalen, die ik hier echter\nwil overslaan, omdat ze heel niet interessant is.--Twee maanden zat\nik in de gevangenis, ging hij voort, moederziel alleen en wat heb\nik in dien tijd al niet overdacht! Maar weet ge, toen alles voorbij\nwas, toen om zoo te zeggen ieder verband met het verleden voorgoed\nverbroken was, toen was het mij minder zwaar te moede. _Mon p\xc3\xa8re, vouz\nen avez entendu parler_[32], is voorzeker een man met een ijzeren\nkarakter en met vaste overtuigingen, _il m\'a d\xc3\xa9sh\xc3\xa9rit\xc3\xa9_[33] en heeft\nalle relaties met mij afgebroken. Zijn overtuiging gebood hem zoo\nte handelen en ik maak er hem volstrekt geen verwijt van; _il a \xc3\xa9t\xc3\xa9\ncons\xc3\xa9quent_.[34] Daarom heb ik ook geen enkele poging gedaan om hem\naan zijn besluit ontrouw te doen worden. Mijn zuster was in het\nbuitenland. Mevr. D. was de eenige, die mij schreef, toen men haar dit\ntoestond en mij haar hulp aanbood; maar ge zult begrijpen, dat ik dit\nweigerde en dat ik gebrek had aan al de kleinigheden, die in zulke\nomstandigheden een weinig verlichting geven: ik had noch boeken, noch\nlinnengoed, noch eten--niets! Ik heb toen veel, zeer veel nagedacht.\nIk begon alles met heel andere oogen te beschouwen; over het gerucht\nbijv. en het geklets van de menschen in Petersburg, bekommerde ik mij\nniet in \'t minst--het vleide me ook niet in \'t minst--dat alles leek\nme eenvoudig belachelijk. Ik voelde dat het mijn eigen schuld was, dat\nik onvoorzichtig, jeugdig dwaas gehandeld had, dat ik mijn carri\xc3\xa8re\ngebroken had en dacht aan niets anders, dan hoe ik dit weer goed zou\nkunnen maken. Ik voelde de kracht en de energie daarvoor in mijn\nbinnenste. Uit de gevangenis werd ik, zooals ik u zeide naar den\nKaukasus gestuurd, naar het N. regiment. Ik had gemeend--ging hij\nvoort, steeds levendiger sprekend--dat het hier in den Kaukasus _la\nvie de camp_[35] was, dat hier eenvoudige, brave menschen waren, met\nwie ik zou kunnen verkeeren, dat er hier krijgsgevaar te trotseeren\nwas--dat alles zou juist passen bij mijn gemoedsstemming en ik zou een\nnieuw leven beginnen. _On me verra au feu_[36], men zal van me gaan\nhouden, me leeren waardeeren, niet alleen om mijn naam--men zal mij\neen orde schenken, me tot onderofficier bevorderen, de straf opheffen\nen ik zal weer naar mijn geboortegrond terugkeeren _et vous savez avec\nce prestige du malheur_.[37] Maar, _quel d\xc3\xa9senchantement!_[38] Ge kunt\nu niet voorstellen, hoezeer ik me vergist heb!... Ge kent immers het\nkorps officieren van ons regiment?--Hij zweeg vrij lang en scheen\nte verwachten, dat ik hem zou zeggen, dat ik wist, hoe slecht de\nofficieren hier waren. Maar ik antwoordde hem niet. Het stuitte mij,\ndat hij, waarschijnlijk omdat ik Fransch verstond, verwachtte dat ik\ntegen het korps officieren ingenomen zou zijn, terwijl ik integendeel\ndoor mijn langer verblijf in den Kaukasus zoover gekomen was, het op\nzijn juiste waarde te schatten en het duizendmaal hooger te schatten\ndan den kring, waaruit de heer Guskoff afkomstig was. Ik wilde hem dit\nzeggen, doch zijn positie weerhield mij daarvan.\n\n[27] Een positie in de wereld.\n\n[28] Mijn vader gaf mij 10000 roebel per jaar.\n\n[29] Ik werd ontvangen in de beste gezelschappen van St. Petersburg,\nik kon aanspraak maken.\n\n[30] Maar vooral was ik goed thuis in dien eigenaardigen spreektrant\nder voorname wereld.\n\n[31] Dat is die verhouding met Mevr. D.\n\n[32] Mijn vader, over wien ge wel hebt hooren spreken.\n\n[33] Hij heeft mij onterfd.\n\n[34] Hij is konsekwent geweest.\n\n[35] Het kampleven.\n\n[36] Men zal me in het vuur zien.\n\n[37] En ge weet, met dat prestige, dat het ongeluk iemand geeft.\n\n[38] Welk een ontgoocheling!\n\n--In het N. regiment is het korps officieren duizendmaal slechter dan\nin dit, ging hij voort. _J\'esp\xc3\xa8re que c\'est beaucoup dire_[39], ge\nkunt U niet voorstellen, hoe ze zijn! Van de jonkers en de gewone\nsoldaten wil ik hier niet spreken. Dat is een verschrikkelijke troep!\nIn den beginne ontvingen ze me goed, dat is zoo, maar later, toen zij\nzagen, dat ze me behoorden te verachten, (dat zagen ze aan onmerkbare,\nkleine dingen, ge begrijpt wel, waaruit ze opmaakten dat ik een heel\nander mensch moest zijn dan zij, een, die ver in stand boven hen\nstond), toen werden ze nijdig op me en begonnen me allerlei kleine\nvernederingen aan te doen. _Ce que j\'ai eu \xc3\xa0 souffrir, vous ne vous\nfaites pas une id\xc3\xa9e._[40]\n\nDan de onwillekeurige omgang met de jonkers, en dan: _avec les petits\nmoyens, que j\'avais, je manquais de tout_[41], ik had niets, dan wat\nmijn zuster mij zond. Een bewijs hoeveel ik te lijden had, is, dat ik,\nmet mijn karakter, _avec ma fiert\xc3\xa9, j\'ai \xc3\xa9crit \xc3\xa0 mon p\xc3\xa8re_,[42] ik\nsmeekte hem, mij toch maar iets te zenden. Ik begrijp heel goed, dat\nmen, als men vijf jaar zulk een leven geleid heeft, worden kan zooals\nonze gedegradeerde Dromoff, die met gemeene soldaten drinkt en aan\nalle officieren brieven schrijft, waarin hij om drie roebel \xc2\xbbte leen"\nvraagt en die hij onderteekent: _tout \xc3\xa0 vous_[43] Dromoff. Men moet\neen karakter hebben als het mijne om in deze vreeselijke positie niet\ngeheel en al onder te gaan. Hij liep een poos lang zwijgend naast\nmij. _Avez-vous un papiros?_[44] vroeg hij.--Ja, waar was ik ook weer\ngebleven? Juist. Ik kon dat leven niet uithouden, lichamelijk niet;\nwant hoe vreeselijk het ook was, hoezeer ik ook leed door honger en\nkou, al leidde ik ook het leven van een gemeen soldaat, toch hadden de\nofficieren nog eenige achting voor me--had ik in hun oog nog een zeker\nprestige. Ze zonden me niet op wacht, lieten me niet exerceeren. Dat\nzou ik niet verdragen hebben. Maar mijn moreel lijden was ontzettend.\nEn wat het allerergste was, ik zag geen uitweg uit dezen toestand. Ik\nschreef aan mijn oom, smeekte hem, mij tenminste naar dit regiment te\nlaten overplaatsen, dat tenminste de veldtocht meemaakt, en ik dacht:\nhier dient Pavel Dmitrijewitsch, _qui est le fils de l\'intendant de\nmon p\xc3\xa8re_,[45] die zal mij tenminste van dienst kunnen zijn. Mijn\noom voldeed aan mijn verzoek,--ik werd overgeplaatst. Na dat andere\nregiment, kwam dit mij voor als een verzameling van kamerheeren.\nOok was Pavel Dmitrijewitsch daar; hij wist wie ik was, en ik werd\nvoortreffelijk ontvangen. Op verzoek van mijn oom, Guskoff, _vous\nsavez?_[46]... Maar ik maakte de opmerking, dat deze menschen zonder\nopvoeding of verstand een man niet kunnen achten, noch hem hun achting\nbetoonen, wanneer hij niet den stralenkrans van rijkdom en aanzien\nheeft. Ik merkte op hoe langzamerhand, toen zij bespeurd hadden dat\nik arm was, hun omgang met mij \xc3\xa0l onverschilliger en eindelijk bijna\nminachtend werd. Het is vreeselijk, maar het is de volle waarheid.\n\n[39] Mij dunkt, dat dit heel wat gezegd is.\n\n[40] Wat ik te lijden gehad heb, daar kunt ge u geen voorstelling van\nmaken.\n\n[41] Bij de geringe middelen, waarover ik beschikte, had ik aan alles\ngebrek.\n\n[42] Met mijn trots, heb ik aan mijn vader geschreven.\n\n[43] Geheel de uwe.\n\n[44] Hebt ge een sigaret voor me?\n\n[45] Die de zoon is van den rentmeester mijns vaders.\n\n[46] Weet gij?\n\nIk heb hier deelgenomen aan verschillende veldtochten, ik heb\ngestreden, _on m\'a vu au feu_[47], ging hij voort--maar wanneer zal\ner aan dat alles een einde komen? Ik geloof wel nooit; en mijn\nkrachten en mijn energie beginnen uitgeput te raken. Toenmaals had ik\nmij een beeld gevormd van _la guerre, la vie de camp_,[48] maar ik\nzie dat het alles heel anders is: in een pelsjas, ongewasschen, met\nsoldatenlaarzen aan, gaat men op hinderlaag en ligt men den geheelen\nnacht door in een hollen weg, met den eerste den beste, die voor\ndronkenschap bij de soldaten ingedeeld is en ieder oogenblik kan men\nvan uit de boschjes doodgeschoten worden--ik of die andere, dat is\nprecies hetzelfde... Daar helpt geen dapperheid tegen, dat is\nafschuwelijk, _c\'est affreux, \xc3\xa7a tue_.[49]\n\n[47] Men heeft mij in het vuur gezien.\n\n[48] De oorlog, het kampleven.\n\n[49] Dat is vreeselijk, dat maakt iemand dood.\n\n--Nu ja, maar ge zult nu toch voor den veldtocht onderofficier, en in\nhet volgende jaar vaandrig worden, zei ik.\n\n--Ja, dat kan ik, dat heeft men mij beloofd, maar dat duurt nog twee\njaar, en misschien nog langer, en wat dat zeggen wil, twee zulke\njaren, als iemand d\xc3\xa0t eens weten kon! Stel u het leven met dien Pavel\nDmitrijewitsch voor: kaartspel, grove grappen, drinkgelagen... Ge wilt\nzeggen wat u het hart beklemt, en niemand begrijpt u of ge wordt zelfs\nnog uitgelachen. Men spreekt niet tot u om u tot deelgenoot van een\ngedachte te maken, doch alleen om u, zoo mogelijk, tot een zotskap te\nvernederen. En dat alles is zoo gemeen, zoo grof, zoo hatelijk en ge\ngevoelt aldoor dat ge tot het lagere personeel behoort--men laat u dat\naltoos voelen. Daarom kunt ge ook niet begrijpen, welk een genot het\nis _\xc3\xa0 coeur ouvert_[50] te spreken, met een man zooals gij.\n\n[50] Openhartig, zonder terughouding.\n\nIk begreep in \'t geheel niet, wat voor een mensch ik dan wel was, en\ndaarom wist ik ook niet, wat ik hem zou antwoorden.\n\n--Wilt u wat eten? vroeg Nikita mij juist op dit oogenblik; hij was\nongemerkt in de duisternis naar mij toegeslopen en naar ik merkte, was\nhij niet in zijn humeur over de aanwezigheid van een gast.--Er zijn\nalleen nog maar piroggen en wat gehakt.\n\n--Heeft de kapitein al gegeten?\n\n--Ze slapen al lang, antwoordde Nikita norsch.\n\nToen ik hem beval wat eten en wat drank hierheen te brengen, bromde\nhij in zijn baard en ging met sleepende treden naar de hut. Daar bleef\nhij aan \'t brommen, maar bracht ons toch een koffer; op dien koffer\nzette hij een licht, dat hij te voren met papier tegen den wind\nbeschut had, een kleine pan, mosterd, een kelk, een blikken beker met\neen handvat en een flesch vermouth. Nadat Nikita dat alles klaargezet\nhad, bleef hij nog een poos bij ons staan en zag hoe Guskoff en ik den\ndrank aanspraken, wat hem blijkbaar zeer onaangenaam stemde. Bij den\nmatten schijn, dien de kaars door het papier wierp, en de duisternis,\ndie ons omgaf, zag men slechts het zeehondenleer, waarmee de koffer\novertrokken was, het avondeten, dat daarop stond, Guskoffs gezicht,\nzijn pelsjas en zijn kleine, roode handen, die de piroggen uit de\npan namen. Rondom ons was alles zwarte nacht en alleen als men scherp\ntuurde, kon men de zwarte batterij onderscheiden, de zwarte gedaante\nvan den schildwacht op de borstwering, ter zijde de brandende\nwachtvuren en boven ons de roodschemerende sterren. Guskoff glimlachte\nnauw merkbaar, droefgeestig en beschaamd, als stemde het hem\nonbehagelijk mij na zijn bekentenis in de oogen te zien, hij dronk nog\neen glaasje en at gretig, schrapte zelfs de pan uit.\n\n--Ja, voor u is het toch altijd nog een verlichting, zeide ik, (om\ntoch iets te zeggen) dat ge den adjudant kent; ik heb gehoord, dat hij\neen goed mensch is.\n\n--Ja, antwoordde de gedegradeerde, hij is een aardig mensch, maar meer\nkan hij niet zijn, hij kan geen m\xc3\xa8nsch zijn--en van iemand van zijn\nopvoeding kan men dat ook niet verlangen. Hij scheen plotseling te\nblozen.\n\n--Hebt gij zijn grove scherts over die hinderlaag gehoord? en, hoewel\nik verscheidene malen beproefde dat gesprek af te breken, begon\nGuskoff zich voor mij te rechtvaardigen, en mij uiteen te zetten, dat\nhij niet van zijn post weggeloopen was en dat hij geen lafaard was,\nzooals de adjudant en Sch. hadden laten doorschemeren.\n\n--Zooals ik u gezegd heb, vervolgde hij, zijn handen aan zijn pelsjas\nafvegend, zulke lieden verstaan de kunst niet, zacht met iemand om te\ngaan, met een gewoon soldaat, die geen geld heeft; dat gaat boven hun\nkrachten. En in den laatsten tijd, nu ik sinds vijf maanden, waarom\nweet ik niet, niets van mijn zuster gekregen heb, heb ik gemerkt,\nhoezeer hun houding tegenover mij veranderd is. Deze pelsjas, die ik\nvan een gewoon soldaat gekocht heb, en die niet verwarmt, omdat hij\ngeheel afgesleten is (hierbij liet hij mij den kalen schoot ervan\nzien) boezemt hun geen medelijden of achting in, maar verachting, en\nzij zijn niet in staat dat te verbergen. Mijn nood moge al n\xc3\xb2g zoo\ngroot zijn, zooals nu, nu ik niets te eten heb dan soldatenkost en\nniets om aan te trekken, vervolgde hij met neergeslagen oogen en goot\nnog een glaasje vermouth naar binnen, het komt niet in hem op, mij\ngeld aan te bieden en hij weet toch dat ik het hem teruggeef. Hij\nwacht totdat ik, in mijn ellendigen toestand, het hem vragen moet.\nEn ge kunt begrijpen, hoe zwaar mij dat valt, vooral aan hem. U bijv.\ndurf ik dat heel goed openhartig zeggen: _vous \xc3\xaates au-dessus de cela,\nmon cher, je n\'ai pas le sou_.[51]\n\n[51] Gij zijt daarboven verheven, mijn waarde, ik heb geen cent meer.\n\n--En weet ge, zei hij en zag mij plotseling met een blik vol\nvertwijfeling in de oogen--ik zeg het u openhartig: ik ben nu in\neen verschrikkelijke positie: _pouvez-vous me pr\xc3\xaater 10 roubles\nargent?_[52] Mijn zuster moet me met de eerstvolgende post wel wat\nzenden, _et mon p\xc3\xa8re_.[53]....\n\n[52] Kunt ge mij 10 zilveren roebels leenen?\n\n[53] En mijn vader...\n\n--Wel zeker, met veel genoegen! zeide ik, hoewel het mij integendeel\nuiterst onaangenaam en krenkend was, vooral omdat ik daags te voren\nbij het kaarten verloren had en zelf niet meer dan vijf roebel en\neenige kopeken bij Nikita had staan.--Dadelijk, zei ik, en stond op,\nik ga even naar mijn tent om ze te halen.\n\n--Neen, later, _ne vous d\xc3\xa9rangez pas_.[54]\n\n[54] Derangeer u niet.\n\nIk luisterde echter niet naar hem en kroop in de toegebonden tent,\nwaar mijn bed stond en de kapitein sliep.\n\n--Alexe\xc3\xaf Iwanitsch, wees zoo goed en geef me tien roebel tot den dag\nvan het traktement, zei ik en schudde hem wakker.\n\n--Wel, komt ge weer te kort? En gisteren hebt ge nog verklaard niet\nmeer te zullen spelen? zei de kapitein, nog half slapend.\n\n--Neen, ik heb niet gespeeld, ik heb het voor wat anders noodig, toe,\ngeef ze me.\n\n--Makatjuk! riep de kapitein zijn oppasser toe, krijg het geldkistje\nen breng het hier.\n\n--Zachter, zachter! zei ik. Ik hoorde dicht bij de tent den\ngelijkmatigen pas van Guskoff.\n\n--Wat?... waarom zachter?\n\n--De gedegradeerde heeft ze me te leen gevraagd en die loopt daar\nbuiten.\n\n--Als ik dat geweten had, had ik ze niet gegeven, merkte de\nkapitein op. Ik heb van hem gehoord, die knaap is een der\ngrootste losbollen!--Maar de kapitein gaf me het geld toch, beval\nhet geldkistje weg te zetten, de tent goed te sluiten, herhaalde\nnogmaals:--Als ik het geweten had, zou ik ze niet gegeven hebben,\nen trok de deken over het hoofd.--Nu zijt ge me 32 roebel schuldig,\nvergeet dat niet! riep hij me na. Toen ik uit de tent kwam, liep\nGuskoff bij het bankje op en neer, en zijn kleine gestalte met de\nkromme beenen en de afschuwelijke muts met de lange, witte haren kwam\ntelkens uit de duisternis te voorschijn, wanneer hij voorbij de kaars\nkwam. Hij deed of hij mij niet zag. Ik gaf hem het geld. Hij zei\n_merci_, frommelde het biljet in elkaar en stak het in zijn broekzak.\n\n--Nu zal het spel bij Pavel Dmitrijewitsch, dunkt me, wel in vollen\ngang! begon hij onmiddellijk daarop.\n\n--Ja dat denk ik ook.\n\n--Hij speelt merkwaardig, altijd _\xc3\xa0 rebours_[55] en nooit weigert hij\neen verdubbeling van den inzet; lukt het, dan is dat goed en wel, maar\nlukt het niet, dan kan men er vreeselijk veel geld mee verspelen. Dat\nheeft hij trouwens ondervonden. In dezen veldtocht heeft hij, als men\ngoed narekent, meer dan vijftien honderd roebels verloren. En hoe\ngematigd heeft hij vroeger gespeeld, zoo zelfs dat die officier\ndaareven aan zijn eerlijkheid scheen te twijfelen.\n\n[55] Tegen den gewonen regel in.\n\n--Ja, hij kan zoo.... Nikita, hebben we geen wijn meer? zei ik en\nvoelde mij zeer verlicht door Guskoffs woordenstroom. Nikita bromde\nnog altoos, maar bracht ons toch den wijn en zag woedend toe dat\nGuskoff zijn glas ledigde. In Guskoffs houding was zijn vroegere\nonbevangenheid weer te merken. Ik had gewenscht, dat hij zoo snel\nmogelijk heengegaan zou zijn en had het gevoel, alsof hij dat juist\nniet deed, omdat hij zich schaamde weg te gaan, dadelijk nadat hij het\ngeld gekregen had. Ik zei geen woord.\n\n--Hoe is het mogelijk dat gij, een vermogend mensch, zoo zonder eenige\nnoodzaak, _de gaiet\xc3\xa9 de coeur_,[56] het besluit genomen hebt, in den\nKaukasus dienst te nemen? Ziet ge, dat begrijp ik niet, zeide hij.\n\n[56] Volkomen willekeurig.\n\nIk deed me best dien stap te rechtvaardigen, dien hij zoo opvallend\nvond.\n\n--Ik kan me denken, hoe zwaar ook u den omgang met deze officieren\nmoet vallen, met deze menschen, die zelfs geen idee van beschaving\nhebben. Het is niet mogelijk, dat ze voor iemand als u iets voelen.\nAl bleeft ge tien jaar lang hier, ge zoudt toch niets anders zien en\nhooren dan kaarten, wijn en gesprekken over onderscheidingen en\nveldtochten.\n\nHet deed me onaangenaam aan, dat hij verlangde dat ik het met zijn\nbeweren eens zou zijn en ik betuigde hem, volkomen oprecht, dat ik\nzeer veel hield van kaarten, wijn en gesprekken over veldtochten.\nMaar hij wilde me niet gelooven.\n\n--Och, dat zegt ge zoo maar, ging hij voort. En het gemis van\nvrouwen, d.w. ik bedoel _femmes comme il faut_,[57] is dat niet een\nverschrikkelijke ontbering? Ik weet niet wat ik er niet voor zou\ngeven, als ik me een oogenblik in een salon kon verplaatsen en, al was\nhet ook maar door een kiertje van een deur, een bekoorlijke vrouw kon\nzien.\n\n[57] Beschaafde dames.\n\nHij zweeg een oogenblik en dronk nog een glas wijn.\n\n--Ach God! ach God! Misschien hebben we nog eenmaal het geluk, elkaar\nin Petersburg bij menschen te ontmoeten, bij menschen, met vrouwen om\nte gaan en te leven. Hij dronk het laatste restje wijn uit de flesch\nen zei toen:--O, pardon, misschien hadt gij nog willen drinken, ik ben\nvreeselijk verstrooid. Ik geloof, dat ik te veel gedronken heb, _et je\nn\'ai pas la t\xc3\xaate forte_.[58]\n\n[58] En ik kan er niet heel goed tegen.\n\nEr was een tijd dat ik op de Marskaja (te Petersburg) woonde _au\nrez-de-chaussee_,[59] ik had daar een wondermooie, kleine woning,\nmijn eigen meubels, moet ge weten, ik verstond de kunst me behoorlijk\nin te richten, zonder dat het mij buitensporig veel geld kostte.\nTrouwens, mijn vader gaf mij porcelein, bloemen en wondermooi\nzilvergoed. _Le matin je sortais_[60], bezoeken afleggen; _\xc3\xa0 5 heures\nreguli\xc3\xa8rement_[61] reed \'s middags naar haar toe, vaak was ze alleen.\n_Il faut avouer que c\'\xc3\xa9tait une femme ravissante._[62] Hebt ge haar\nniet gekend, in \'t geheel niet?\n\n[59] In een benedenhuis.\n\n[60] \'s Morgens ging ik uit.\n\n[61] Geregeld om vijf uur.\n\n[62] Men moet erkennen dat het een verrukkelijke vrouw was.\n\n--Neen.\n\n--Weet ge, ze was vrouwelijk in de hoogste mate, teeder, en haar\nliefde!.... Och, lieve hemel! Ik heb toen dat geluk niet op de rechte\nwaarde geschat. Na afloop van de schouwburgvoorstelling keerden wij\nvaak samen naar huis terug en soupeerden dan. Nooit heb ik mij bij\nhaar verveeld, _toujours gaie, toujours aimante_.[63] Ja, ik had er\ngeen flauw vermoeden van, wat een zeldzaam geluk dat was. _Et j\'ai\nbeaucoup \xc3\xa0 me reprocher envers elle. Je l\'ai fait souffrir et\nsouvent_,[64] ik was wreed. Ach, wat was dat een heerlijke tijd.\nVerveel ik u?\n\n[63] Altoos opgeruimd, altoos minnares.\n\n[64] Ik heb me ten haren opzichte veel te verwijten, ik heb haar vaak\nverdriet gedaan.\n\n--Neen, in geenen deele.\n\n--Dan wil ik u wat vertellen van onze avonden. Ik kom binnen, ik ken\ndie trap, ik ken iedere bloempot, de deurknop--alles is zoo lief, zoo\nbekend, dan de voorkamer, haar kamer... Neen, dat komt nooit, nooit\nweer terug! Ze schrijft nu ook nog, ik wil u gaarne haar brieven laten\nzien. Maar ik ben nu niet meer dezelfde--ik ben een verlorene, ik\nben harer niet meer waardig... Ik ben voor eeuwig verloren! _Je suis\ncass\xc3\xa9._[65] Ik heb geen energie, geen trots, niets meer. Ook mijn adel\nis weg.. ja, ik ben een verlorene! En geen mensch zal begrijpen wat\nik lijd--niemand betoont mij medegevoel. Ik ben een verloren mensch!\nNooit kan ik me weer opheffen, want ik ben moreel gezonken--in \'t\nslijk gezonken.\n\n[65] Ik ben gebroken.\n\n.. In dit oogenblik klonk oprechte, diepe wanhoop uit zijn woorden;\nhij zag me niet aan en zat daar onbewegelijk.\n\n--Waarom zoo te wanhopen? vroeg ik.\n\n--Omdat ik een afschuwelijk mensch ben; dit leven heeft me ten gronde\ngericht, alles wat in me was, is dood.... Ik lijd niet meer met\nfierheid, maar als een onwaardige--de _dignit\xc3\xa9 dans le malheur_[66]\nheb ik niet meer. Ieder oogenblik duld ik vernederingen. Dit slijk\n_a d\xc3\xa9teint sur moi_,[67] ik ben zelf ruw geworden; wat ik geweten heb,\nben ik vergeten, ik kan geen Fransch meer spreken, ik voel dat ik laag\nen gemeen ben. Aan gevechten kan ik in deze omgeving niet deelnemen,\nvoor niets ter wereld; misschien zou ik een held zijn: geef me een\nregiment, gouden epauletten en trompetters; maar in hetzelfde gelid\nmet den eersten den besten Antonoff Bondarenko en dergelijke lui\nte strijden en dan te moeten bedenken, dat tusschen hen en mij niet\nhet geringste onderscheid is, dat het precies hetzelfde is of hij\ndoodgeschoten wordt of ik--die gedachte doodt mij. Begrijpt ge, hoe\nvreeselijk het is, te moeten bedenken, dat de eerste de beste gemeene\nkerel mij dooden kan, mij, een mensch, die denkt en gevoelt, en dat\nhet precies hetzelfde is of hij mij doodt, dan wel dien Antonoff naast\nmij, een schepsel, dat zich door niets van een dier onderscheidt en\ndat het best gebeuren kan dat men juist mij doodt en niet Antonoff,\nzooals dat altijd gebeurt, _une fatalit\xc3\xa9_[68] voor al wat goed en hoog\nis. Ik weet, dat ze me een lafaard noemen; goed, laat ik een lafaard\nzijn--ik ben nu eenmaal een lafaard en kan niet anders zijn.\n\n[66] waardigheid in het ongeluk.\n\n[67] heeft me bespat.\n\n[68] een noodlot.\n\nMaar als ware \'t niet genoeg, dat ik een lafaard ben, ik ben in uw\noog ook--een bedelaar en een verachtelijk mensch. Ziet ge, ik heb u\ndaareven om geld gevraagd--u hebt een recht mij te verachten. Neen,\nneem liever uw geld terug--en hij reikte mij het verfrommelde biljet\ntoe. Ik wil, dat ge mij zult achten. Hij bedekte zijn gezicht met\nzijn handen en brak in tranen uit; ik wist niet wat ik tot hem zeggen\nzou of doen.\n\n--Wees bedaard, zei ik tot hem, ge zijt te fijngevoelig, ge moet\nu niet alles zoo aantrekken, denk niet zooveel, neem de dingen\neenvoudiger op. Ge zegt zelf, dat ge karakter hebt. Draag dus uw\nongeluk, ge zult niet lang meer behoeven te lijden. Dit alles zei ik\ntot hem, maar in zeer onduidelijke bewoordingen, want ik werd bewogen\ndoor een gevoel van berouw, dat ik het gewaagd had in gedachte een\nwaarachtig en diep ongelukkig mensch te veroordeelen.\n\n--Ja, begon hij, als ik sinds het uur, dat ik in deze hel ben,\nook maar een enkel woord van deelneming, van goeden raad of van\nvriendschap gehoord had,--een woord van menschelijkheid, gelijk ik\nvan u hoor--misschien kon ik dan rustig alles verdragen, misschien\nkon ik het dan dragen en zelfs gemeen soldaat zijn--maar nu is het\nvreeselijk..... Wanneer ik mijn gezond verstand gebruik, wensch ik den\ndood; waarom zou ik dit smadelijke leven en mijzelf liefhebben, nu ik\ntoch voor al het goede in de wereld verloren ben? en bij het geringste\ngevaar onwillekeurig weer begin dit gemeene leven te vergoden en te\nsparen als iets kostbaars? En ik kan mijzelf niet overwinnen, _je\nne puis pas_[69] d.w.z. ik kan het wel--ging hij na een minutenlang\nzwijgen voort--maar het kost me te veel moeite, enorme moeite, als ik\nalleen ben. Met anderen samen, wanneer ik in gewone omstandigheden in\nhet vuur ga, ben ik dapper, _j\'ai fait mes preuves_,[70] want ik ben\nvol eigenliefde en trots: dat is mijn gebrek, en in tegenwoordigheid\nvan anderen... Weet ge, laat mij vannacht in uw tent overnachten, bij\nmij zal wel den geheelen nacht gespeeld worden. Onverschillig waar, op\nden grond.\n\n[69] ik kan niet.\n\n[70] dat heb ik bewezen.\n\nTerwijl Nikita het bed klaarmaakte, stonden we op en liepen weer in\nhet duister bij de batterij op en neer. Guskoff moest wel werkelijk\nslecht tegen drank kunnen, want van twee glaasjes vermouth en twee\nglazen wijn waggelde hij. Toen we opstonden en uit het licht der\nkaars gingen, merkte ik op, dat hij het tienroebelbiljet, \'t welk hij\ngedurende het geheele voorafgaande gesprek in de hand gehouden had,\nweer in den zak schoof, maar z\xc3\xb2\xc3\xb2 dat ik het niet zien zou. Hij sprak\nnog steeds door; hij voelde dat hij zich nog zou kunnen oprichten, als\nhij een mensch had, zooals ik, die medelijden met hem had.\n\nWij wilden reeds in de tent gaan om ons te slapen te leggen, toen\nplotseling een kogel over ons heen floot en niet ver van ons in den\ngrond sloeg. Dat was zoo vreemd: dit stille, slapende kampement, ons\ngesprek en... op eens die vijandige kogel, die, God weet waar vandaan,\nover onze tent kwam vliegen--zoo vreemd, dat ik een poos lang mij\ngeen rekenschap kon geven van wat eigenlijk geschiedde. Een van onze\nsoldaten, Andrejeff, die bij de batterij op wacht stond, kwam naar mij\ntoe.\n\n--Ei, ze zijn nabij geslopen! Men kon van hier het vuur zien, zeide\nhij.\n\n--We moeten den kapitein wekken, zei ik en keek naar Guskoff.\n\nHij stond daar, diep naar den grond gebogen en stamelde: Dat... dat...\nvijand.. gek! Verder zei hij niets en ik zag niet, waarheen hij zoo\nopeens verdween.\n\nIn de hut van den kapitein werd een licht ontstoken, men hoorde zijn\ngewoon kuchje bij het ontwaken, en spoedig kwam hij zelf naar buiten\nen vroeg om een lont om zijn pijpje aan te steken.\n\n--Wat is er nu weer, vadertje? vroeg hij glimlachend, men wil me\nvannacht maar niet laten slapen, eerst gij met uw gedegradeerde en nu\nSchamyl! Wat zullen wij doen, antwoorden of niet? Is er iets bevolen?\n\n--Neen, niets. Daar, alweer! zei ik, en nu twee tegelijk. Inderdaad\nlichtten in de duisternis, recht voor ons, twee vlammen op, gelijk\ntwee oogen en spoedig daarna vloog een kogel over onze hoofden en, met\nluid, doordringend gefluit eene leege granaat; wellicht een van ons.\nUit de tenten in de buurt kwamen de soldaten kruipen, men hoorde ze\nhoesten, zich uitrekken en praten.\n\n--Kijk, hij fluit voor je oogen als een nachtegaal, merkte een\nartillerist op.\n\n--Roep Nikita! zei de kapitein, met zijn gewonen goedigen\nglimlach.--Nikita! kruip niet weg, hoor eens hoe de nachtegalen uit de\nbergen fluiten.\n\n--Ach, Uw Hoogwelgeboren, zei Nikita, die naast den kapitein stond, ik\nheb ze al gezien, die nachtegalen. Ik ben niet bang voor ze, maar de\ngast, die daareven hier was en uw wijn gedronken heeft, toen die ze\ngehoord heeft, heeft hij zich gauw uit de voeten gemaakt, hij is als\neen kogel voorbij gerold, in elkaar gedoken als een dier.\n\n--Maar het zal toch noodig zijn, naar beneden, naar den kommandant der\nartillerie te rijden, zei de kapitein op ernstigen, bevelenden toon\ntot mij, om hem te vragen of we het vuur moeten beantwoorden of niet;\ner kan wel nauwelijks sprake van zijn, maar we kunnen toch beneden\ngaan hooren. Wees gij zoo goed er snel heen te rijden en vraag het\nhem. Laat U een paard zadelen, en als het niet anders gaat, neem dan\nmijn Polkan, om gauwer weg te komen.\n\nVijf minuten daarna bracht men mij het paard en reed ik weg naar den\nkommandant der artillerie.\n\n--Denk er om, het wachtwoord is \xc2\xbbDeichsel", fluisterde de kapitein me\nuit voorzorg in, anders komt ge niet door de voorpostenlinie.\n\nNaar den kommandant der artillerie was een halve werst rijden; de\nheele weg voerde langs de tenten heen. Zoodra ik bij ons wachtvuur\nvandaan was, werd het zoo donker, dat ik niet eens de ooren van mijn\npaard kon zien; alleen het flikkeren der wachtvuren, dat mij nu eens\nheel dicht bij, dan weer heel veraf leek, schemerde mij in de oogen.\nEen klein eindje reed ik zooals mijn paard wilde, met slappe teugels.\nIk kon nu de witte, vierhoekige tenten onderscheiden, later ook de\nzwarte sporen van den weg, in een half uur was ik bij den kommandant.\nDrie maal had ik naar den weg moeten vragen, viermaal was ik over de\npiketpaaltjes der tenten gestruikeld, waarbij ik telkens vloeken van\nbinnen uit naar mijn hoofd kreeg, en twee maal werd ik door een post\naangehouden. Gedurende den rit had ik nog twee schoten gehoord, maar\nzij droegen niet tot aan de plek, waar de staf lag. De kommandant\nvan de artillerie gaf geen bevel om terug te schieten, te meer niet,\nomdat de vijand zijn vuur staakte, en ik aanvaardde den terugweg,\nhet paard aan den teugel houdend en mij te voet tusschen de tenten\nder infanterie doorwerkend. Vaak vertraagde ik mijn schreden, als\nik voorbij een soldatentent kwam, waarin nog licht schemerde, of\nluisterde naar het verhaal van een of anderen spotvogel, of naar\nhet voorlezen uit een boek, door een of anderen geleerde, naar wien\nde heele afdeeling, den voorlezer van tijd tot tijd met allerlei\naanmerkingen in de rede vallend, in een dichten hoop in en om de tent\nopeengedrongen luisterde, of ook wel naar de gesprekken over den\nveldtocht, over de geboorte-plaats, over de superieuren.\n\nToen ik voorbij een der tenten van het bataillon kwam, hoorde ik de\nluide stem van Guskoff, die zeer vroolijk en levendig sprak; jonge\neveneens lustige stemmen, van voorname heeren, niet van gemeene\nsoldaten antwoordden hem. Het was blijkbaar de tent van de jonkers of\nde onderofficieren. Ik bleef staan.\n\n--Ik ken hem al lang, zei Guskoff. Ik ben nog familie van hem, en wat\nhet voornaamste is, we zijn oude vrienden. Het is goed, mijne heeren,\nzulk een kennis te hebben, moet ge weten. Hij is schatrijk. Honderd\nroebels zijn niets voor hem. Ik heb mij ook een kleinigheid van hem\nlaten geven, tot mijn zuster mij wat zendt.\n\n--Nu, laat dan maar wat halen!\n\n--Dadelijk. Saffjilitsch, duifje! klonk Guskoffs stem steeds dichter\nbij den ingang van de tent. Hier hebt ge tien roebel, ga naar de\nmarketentster en breng twee flesschen... en wat nog meer, heeren? Nu,\nzeg op!\n\nEn Guskoff trad zwaaiend, met wanordelijk haar en zonder muts, uit de\ntent. Hij sloeg de slippen van zijn pelsjas op zij, stak de handen in\nde zakken van zijn grijze broek en bleef aan den ingang staan. Hoewel\nhij in het licht stond en ik in het donker, trilde ik toch van angst,\ndat hij mij zien kon, deed mijn best geen gedruisch te maken en ging\nverder.\n\n--Werda? riep Guskoff me met een volslagen dronkemansstem toe. De\nkoude had hem blijkbaar heelemaal buiten westen gemaakt.--Wat voor een\nduivel sluipt hier met zijn paard om?\n\nIk antwoordde niet en zocht zwijgend mijn weg.\n\nEINDE.\n\n\n\n\n  +----------------------------------------------------+\n  |                                                    |\n  |           OPMERKINGEN VAN DE BEWERKER:             |\n  |                                                    |\n  |  De volgende correcties zijn in de tekst           |\n  |  aangebracht:                                      |\n  |                                                    |\n  |  Bron (B:) -- Correctie (C:)                       |\n  |                                                    |\n  | B: toewierp; Morgen rukt ons                       |\n  | C: toewierp; morgen rukt ons                       |\n  | B: Een van ons word gewond of                      |\n  | C: Een van ons wordt gewond of                     |\n  | B: Kaukusus zegt, dat wil zeggen,                  |\n  | C: Kaukasus zegt, dat wil zeggen,                  |\n  | B: garde de le devenir.                            |\n  | C: garde de le devenir.[6]                         |\n  | B: grasspiertje, geen wolkje bewoog.               |\n  | C: grassprietje, geen wolkje bewoog.               |\n  | B: een uitdrukkng van overdreven                   |\n  | C: een uitdrukking van overdreven                  |\n  | B: begon te worden Maar in de                      |\n  | C: begon te worden. Maar in de                     |\n  | B: de karwats, en rijd naar den generaal.          |\n  | C: de karwats, en rijdt naar den generaal.         |\n  | B: dat geschreeuw, eigelijk nutteloos waren.       |\n  | C: dat geschreeuw, eigenlijk nutteloos waren.      |\n  | B: komt onmiddelijk leven in het verlaten          |\n  | C: komt onmiddellijk leven in het verlaten         |\n  | B: ya\xc3\xaf! Daarop volgden korte,                      |\n  | C: ya\xc3\xaf!" Daarop volgden korte,                     |\n  | B: en op te vroolijken                             |\n  | C: en op te vroolijken.                            |\n  | B: meest innemende en symphatieke,                 |\n  | C: meest innemende en sympathieke,                 |\n  | B: werken en zat voordurend te                     |\n  | C: werken en zat voortdurend te                    |\n  | B: zachtste, geschikste kerel van de               |\n  | C: zachtste, geschiktste kerel van de              |\n  | B: pelsjas onder den en sterk uitstekende          |\n  | C: pelsjas onder den arm en sterk uitstekende      |\n  | B: (zelfs niets eens \xc2\xbbneus" speelde)               |\n  | C: (zelfs niet eens \xc2\xbbneus" speelde)                |\n  | B: zeide Maxinoff dikwijls van                     |\n  | C: zeide Maximoff dikwijls van                     |\n  | B: Letterlijk; suikersigaar.                       |\n  | C: Letterlijk: suikersigaar.                       |\n  | B:  hij zich in in den nek krabde,                 |\n  | C:  hij zich in den nek krabde,                    |\n  | B: treden voor het app\xc3\xa9l,                          |\n  | C: treden voor het app\xc3\xa8l,                          |\n  | B: Maximowitsch? vroeg Tchikine, van               |\n  | C: Maximowitsch? vroeg Tschikine, van              |\n  | B: geloofden wezelijk alles, Fedor                 |\n  | C: geloofden wezenlijk alles, Fedor                |\n  | B: zwarte, door een melkwitte,                     |\n  | C: zwarte, daar een melkwitte,                     |\n  | B: tamelijk wel overeen stemdenen werden zoo       |\n  | C: tamelijk wel overeen stemden en werden zoo      |\n  | B: naar den Kaukasus moet gaan dienen              |\n  | C: naar den Kaukasus moeten gaan dienen            |\n  | B: schoons heeft, hernam hij eenigzins             |\n  | C: schoons heeft, hernam hij eenigszins            |\n  | B: maar ik wachte tot hij op                       |\n  | C: maar ik wachtte tot hij op                      |\n  | B: Is er wijn, Nikolaieff?                         |\n  | C: Is er wijn, Nikola\xc3\xafeff?                         |\n  | B: Nikoa\xc3\xafleff, alles scheen mij                    |\n  | C: Nikola\xc3\xafeff, alles scheen mij                    |\n  | B: VIl.                                            |\n  | C: VII.                                            |\n  | B: stechts de dichte woudzoom                      |\n  | C: slechts de dichte woudzoom                      |\n  | B: bataillon van het regement K**                  |\n  | C: bataillon van het regiment K**                  |\n  | B: gezicht der toebereeidselen was hij             |\n  | C: gezicht der toebereidselen was hij              |\n  | B: na een oogen van stilte,                        |\n  | C: na een oogenblik van stilte,                    |\n  | B: --Wenu! hebt gij de voorposten ge\xc3\xafnspekteerd!   |\n  | C: --Welnu! hebt gij de voorposten ge\xc3\xafnspekteerd?  |\n  | B: dagelijks twee abas[21],                        |\n  | C: dagelijks twee _abas_[21],                      |\n  | B: gracht! zei Bolcboff.                           |\n  | C: gracht! zei Bolchoff.                           |\n  | B: misschien, zeide Bolcboff.                      |\n  | C: misschien, zeide Bolchoff.                      |\n  | B: riabko[22] kookte, verder                       |\n  | C: _riabko_[22] kookte, verder                     |\n  | B: gewonde gezien heetf.                           |\n  | C: gewonde gezien heeft.                           |\n  | B: verlos ons van den booze. Amen!                 |\n  | C: verlos ons van den booze. Amen!"                |\n  | B: mijn pijp aan te steken                         |\n  | C: mijn pijp aan te steken,                        |\n  | B: drie man en een offlcier dood;                  |\n  | C: drie man en een officier dood;                  |\n  | B: Shadanoff.                                      |\n  | C: Shdanoff.                                       |\n  | B: de knie\xc3\xabn zat te neur\xc3\xabn.                        |\n  | C: de knie\xc3\xabn zat te neuri\xc3\xabn.                       |\n  | B: meer de nieuwsgierigheid der der                |\n  | C: meer de nieuwsgierigheid der                    |\n  | B: Wij zijn oude kennisen, d. w. z.,               |\n  | C: Wij zijn oude kennissen, d. w. z.,              |\n  | B: zelven al belooft, niet meer                    |\n  | C: zelven al beloofd, niet meer                    |\n  | B: rechterelleboog op de linkernie zitten,         |\n  | C: rechterelleboog op de linkerknie zitten,        |\n  | B: Dwitrijewitsch toch een heel ander              |\n  | C: Dmitrijewitsch toch een heel ander              |\n  | B: geld en goud Pavel Dwitrijewitsch nog           |\n  | C: geld en goud Pavel Dmitrijewitsch nog           |\n  | B: eens, Pavel Dwitrijewitsch, begon de            |\n  | C: eens, Pavel Dmitrijewitsch, begon de            |\n  | B: antwoordde Pavel Dwitrijewitsch, er is          |\n  | C: antwoordde Pavel Dmitrijewitsch, er is          |\n  | B: lang niets meer in was.                         |\n  | C: lang niets meer was.                            |\n  | B: D_,[31] over wie in                             |\n  | C: D._,[31] over wie in                            |\n  | B: prestige du malheur_[37] Maar,                  |\n  | C: prestige du malheur_.[37] Maar,                 |\n  | B: hij voort. _J\'espere que                        |\n  | C: hij voort. _J\'esp\xc3\xa8re que                        |\n  | B: manquais de tout_[41] ik had                    |\n  | C: manquais de tout_[41], ik had                   |\n  | B: vraagt en die hij onderteekend:                 |\n  | C: vraagt en die hij onderteekent:                 |\n  | B: aanwezigheid van een gast--Er                   |\n  | C: aanwezigheid van een gast.--Er                  |\n  | B: om aan te strekken vervolgde                    |\n  | C: om aan te trekken, vervolgde                    |\n  | B: je n\'ai pas le sou_[51]                         |\n  | C: je n\'ai pas le sou_.[51]                        |\n  | B: me pr\xc3\xa8ter 10 roubles                            |\n  | C: me pr\xc3\xaater 10 roubles                            |\n  | B: vous derangez pas_.[54]                         |\n  | C: vous d\xc3\xa9rangez pas_.[54]                         |\n  | B: komt je weer te kort?                           |\n  | C: komt ge weer te kort?                           |\n  | B: begon hij onmiddelijk daarop.                   |\n  | C: begon hij onmiddellijk daarop.                  |\n  | B: noodzakelijk, _de gaiet\xc3\xa9 de                     |\n  | C: noodzaak, _de gaiet\xc3\xa9 de                         |\n  | B: gesprekken over overscheidingen en              |\n  | C: gesprekken over onderscheidingen en             |\n  | B: wijn en geprekken over                          |\n  | C: wijn en gesprekken over                         |\n  | B: avouer que c\'etait une femme                    |\n  | C: avouer que c\'\xc3\xa9tait une femme                    |\n  | B: cass\xc3\xa9_[65] Ik heb geen                          |\n  | C: cass\xc3\xa9._[65] Ik heb geen                         |\n  | B: duld ik vernederingen, Dit slijk                |\n  | C: duld ik vernederingen. Dit slijk                |\n  | B: of zou doen.                                    |\n  | C: zou of doen.                                    |\n  | B: fait mes preuves_[70] want ik                   |\n  | C: fait mes preuves_,[70] want ik                  |\n  | B: tegen drank kennen, want van                    |\n  | C: tegen drank kunnen, want van                    |\n  | B: Nitika! zei de kapitein,                        |\n  | C: Nikita! zei de kapitein,                        |\n  | B: glimlach.--Nitika! kruip niet                   |\n  | C: glimlach.--Nikita! kruip niet                   |\n  |                                                    |\n  +----------------------------------------------------+\n\n\n\n\n'